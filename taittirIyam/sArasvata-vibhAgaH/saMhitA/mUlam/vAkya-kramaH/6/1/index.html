<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | १</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:url" content="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/">
  <meta property="og:site_name" content="यजुर्वेदे विश्वासटिप्पन्यः">
  <meta property="og:title" content="१">
  <meta property="og:description" content="प्रा॒चीन॑वँशं करोति
देवमनु॒ष्या दिशो॒ व्य् अ॑भजन्त
प्राचीं॑ दे॒वा द॑क्षि॒णा पि॒तरः॑ प्र॒तीची॑म् मनु॒ष्या॑ उदी॑चीँ रु॒द्रास् \
यत् प्रा॒चीन॑वँशं क॒रोति॑ देवलो॒कम् ए॒व तद् यज॑मान उ॒पाव॑र्तते॒
परि॑ श्रयति \
अ॒न्तर्हि॑तो॒ हि दे॑वलो॒को म॑नुष्यलो॒कात् \
नास्माल् लो॒कात् स्वे॑तव्यम् इ॒वेत्य् आ॑हुः॒
को हि तद् वेद॒ यद्य् अ॒मुष्मिँ॑ लो॒केऽस्ति॑ वा॒ न वेति॑
धि॒क्ष्व् अ॑तीका॒शान् क॑रोति ॥
उ॒भयो॑र् लो॒कयो॑र् अ॒भिजि॑त्यै
केशश्म॒श्रु व॑पते न॒खानि॒ नि कृ॑न्तते
मृ॒ता वा ए॒षा त्वग् अ॑मे॒ध्या यत् के॑शश्म॒श्रु
मृ॒ताम् ए॒व त्वच॑म् अमे॒ध्याम् अ॑प॒हत्य॑ य॒ज्ञियो॑ भू॒त्वा मेध॒म् उपै॑ति॒ \">
  <meta property="og:locale" content="en_us">
  <meta property="og:type" content="article">
    <meta property="article:section" content="taittiriyam">

  <meta itemprop="name" content="१">
  <meta itemprop="description" content="प्रा॒चीन॑वँशं करोति
देवमनु॒ष्या दिशो॒ व्य् अ॑भजन्त
प्राचीं॑ दे॒वा द॑क्षि॒णा पि॒तरः॑ प्र॒तीची॑म् मनु॒ष्या॑ उदी॑चीँ रु॒द्रास् \
यत् प्रा॒चीन॑वँशं क॒रोति॑ देवलो॒कम् ए॒व तद् यज॑मान उ॒पाव॑र्तते॒
परि॑ श्रयति \
अ॒न्तर्हि॑तो॒ हि दे॑वलो॒को म॑नुष्यलो॒कात् \
नास्माल् लो॒कात् स्वे॑तव्यम् इ॒वेत्य् आ॑हुः॒
को हि तद् वेद॒ यद्य् अ॒मुष्मिँ॑ लो॒केऽस्ति॑ वा॒ न वेति॑
धि॒क्ष्व् अ॑तीका॒शान् क॑रोति ॥
उ॒भयो॑र् लो॒कयो॑र् अ॒भिजि॑त्यै
केशश्म॒श्रु व॑पते न॒खानि॒ नि कृ॑न्तते
मृ॒ता वा ए॒षा त्वग् अ॑मे॒ध्या यत् के॑शश्म॒श्रु
मृ॒ताम् ए॒व त्वच॑म् अमे॒ध्याम् अ॑प॒हत्य॑ य॒ज्ञियो॑ भू॒त्वा मेध॒म् उपै॑ति॒ \">
  <meta itemprop="wordCount" content="3673">
  <meta name="twitter:card" content="summary">
  <meta name="twitter:title" content="१">
  <meta name="twitter:description" content="प्रा॒चीन॑वँशं करोति
देवमनु॒ष्या दिशो॒ व्य् अ॑भजन्त
प्राचीं॑ दे॒वा द॑क्षि॒णा पि॒तरः॑ प्र॒तीची॑म् मनु॒ष्या॑ उदी॑चीँ रु॒द्रास् \
यत् प्रा॒चीन॑वँशं क॒रोति॑ देवलो॒कम् ए॒व तद् यज॑मान उ॒पाव॑र्तते॒
परि॑ श्रयति \
अ॒न्तर्हि॑तो॒ हि दे॑वलो॒को म॑नुष्यलो॒कात् \
नास्माल् लो॒कात् स्वे॑तव्यम् इ॒वेत्य् आ॑हुः॒
को हि तद् वेद॒ यद्य् अ॒मुष्मिँ॑ लो॒केऽस्ति॑ वा॒ न वेति॑
धि॒क्ष्व् अ॑तीका॒शान् क॑रोति ॥
उ॒भयो॑र् लो॒कयो॑र् अ॒भिजि॑त्यै
केशश्म॒श्रु व॑पते न॒खानि॒ नि कृ॑न्तते
मृ॒ता वा ए॒षा त्वग् अ॑मे॒ध्या यत् के॑शश्म॒श्रु
मृ॒ताम् ए॒व त्वच॑म् अमे॒ध्याम् अ॑प॒हत्य॑ य॒ज्ञियो॑ भू॒त्वा मेध॒म् उपै॑ति॒ \">
<script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/taittirIyam\/sArasvata-vibhAgaH\/saMhitA\/mUlam\/vAkya-kramaH\/6\/1\/".replace(basePath, "/");
  pageVars.pageParams = {};
  pageVars.pageSource = "taittirIyam\/sArasvata-vibhAgaH\/saMhitA\/mUlam\/vAkya-kramaH\/6\/1.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>







    <link rel="stylesheet" href="/vedAH_yajuH/webpack_dist/uiLib.css">
<link rel="stylesheet" href="/vedAH_yajuH/css/uiLibPrint.css" media="print" >
<link rel="stylesheet" href="/vedAH_yajuH/css/fonts.css" >
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> १</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१">१</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/taittirIyam/sArasvata-vibhAgaH/saMhitA/mUlam/vAkya-kramaH/6/1.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रा॒चीन॑वँशं करोति</p>
<p>देवमनु॒ष्या दिशो॒ व्य् अ॑भजन्त</p>
<p>प्राचीं॑ दे॒वा द॑क्षि॒णा पि॒तरः॑ प्र॒तीची॑म् मनु॒ष्या॑ उदी॑चीँ रु॒द्रास् \</p>
<p>यत् प्रा॒चीन॑वँशं क॒रोति॑ देवलो॒कम् ए॒व तद् यज॑मान उ॒पाव॑र्तते॒</p>
<p>परि॑ श्रयति \</p>
<p>अ॒न्तर्हि॑तो॒ हि दे॑वलो॒को म॑नुष्यलो॒कात् \</p>
<p>नास्माल् लो॒कात् स्वे॑तव्यम् इ॒वेत्य् आ॑हुः॒</p>
<p>को हि तद् वेद॒ यद्य् अ॒मुष्मिँ॑ लो॒केऽस्ति॑ वा॒ न वेति॑</p>
<p>धि॒क्ष्व् अ॑तीका॒शान् क॑रोति ॥</p>
<p>उ॒भयो॑र् लो॒कयो॑र् अ॒भिजि॑त्यै</p>
<p>केशश्म॒श्रु व॑पते न॒खानि॒ नि कृ॑न्तते</p>
<p>मृ॒ता वा ए॒षा त्वग् अ॑मे॒ध्या यत् के॑शश्म॒श्रु</p>
<p>मृ॒ताम् ए॒व त्वच॑म् अमे॒ध्याम् अ॑प॒हत्य॑ य॒ज्ञियो॑ भू॒त्वा मेध॒म् उपै॑ति॒ \</p>
<p>अङ्गि॑रसः सुव॒र्गं लो॒कम् यन्तो॒ऽप्सु दी॑क्षात॒पसी॒ प्रावे॑शयन् \</p>
<p>अ॒प्सु स्ना॑ति</p>
<p>सा॒क्षाद् ए॒व दी॑क्षात॒पसी॒ अव॑ रुन्द्धे</p>
<p>ती॒र्थे स्ना॑ति</p>
<p>ती॒र्थे हि ते ताम् प्रावे॑शयन्</p>
<p>ती॒र्थे स्ना॑ति ॥</p>
<p>ती॒र्थम् ए॒व स॑मा॒नाना॑म् भवति \</p>
<p>अ॒पो॑ऽश्नाति \</p>
<p>अन्तर॒त ए॒व मेध्यो॑ भवति</p>
<p>वास॑सा दीक्षयति</p>
<p>सौ॒म्यं वै क्षौमं॑ दे॒वत॑या॒</p>
<p>सोम॑म् ए॒ष दे॒वता॒म् उपै॑ति॒ यो दीक्ष॑ते॒</p>
<p>सोम॑स्य त॒नूर् अ॑सि त॒नुव॑म् मे पा॒हीत्य् आ॑ह</p>
<p>स्वाम् ए॒व दे॒वता॒म् उपै॑ति॒ \</p>
<p>अथो॑ आ॒शिष॑म् ए॒वैतां आ शा॑स्ते \</p>
<p>अ॒ग्नेस् तू॑षा॒धान॑म् \</p>
<p>वा॒योर् वा॑त॒पान॑म्</p>
<p>पितृ॒णां नी॒विस् \</p>
<p>ओष॑धीनाम् प्रघा॒तः ॥</p>
<p>आ॒दि॒त्याना॑म् प्राचीनता॒नस् \</p>
<p>विश्वे॑षां दे॒वाना॒म् ओतु॑स् \</p>
<p>नक्ष॑त्राणाम् अतीका॒शास्</p>
<p>तद् वा ए॒तत् स॑र्वदेव॒त्यं॑ यद् वास॑स् \</p>
<p>यद् वास॑सा दी॒क्षय॑ति॒ सर्वा॑भिर् ए॒वैनं॑ दे॒वता॑भिर् दीक्षयति</p>
<p>ब॒हिःप्रा॑णो॒ वै म॑नु॒ष्य॑स्</p>
<p>तस्याश॑नम् प्रा॒णस् \</p>
<p>अ॒श्नाति॒ सप्रा॑ण ए॒व दी॑क्षते \</p>
<p>आशि॑तो भवति</p>
<p>यावा॑न् ए॒वास्य॑ प्रा॒णस् तेन॑ स॒ह मेध॒म् उपै॑ति</p>
<p>घृ॒तं दे॒वाना॒म्</p>
<p>मस्तु॑ पितृ॒णाम् \</p>
<p>निष्प॑क्वम् मनु॒ष्या॑णाम् \</p>
<p>तद् वै ॥</p>
<p>ए॒तत् स॑र्वदेव॒त्यं॑ यन् नव॑नीतम् \</p>
<p>यन् नव॑नीतेनाभ्य॒ङ्क्ते सर्वा॑ ए॒व दे॒वताः॑ प्रीणाति॒</p>
<p>प्रच्यु॑तो॒ वा ए॒षो॑ऽस्माल् लो॒काद् अग॑तो देवलो॒कं यो दी॑क्षि॒तस् \</p>
<p>अ॒न्त॒रेव॒ नव॑नीतम् \</p>
<p>तस्मा॒न् नव॑नीतेना॒भ्य् अ॑ङ्क्ते \</p>
<p>अनुलो॒मम् \</p>
<p>यजु॑षा</p>
<p>व्यावृ॑त्त्यै॒ \</p>
<p>इन्द्रो॑ वृ॒त्रम् अ॑ह॒न्</p>
<p>तस्य॑ क॒नीनि॑का॒ परा॑पत॒त्</p>
<p>तद् आञ्ज॑नम् अभवत् \</p>
<p>यद् आ॒ङ्क्ते चक्षु॑र् ए॒व भ्रातृ॑व्यस्य वृङ्क्ते॒</p>
<p>दक्षि॑ण॒म् पूर्व॒म् आङ्क्ते॑ ॥</p>
<p>स॒व्यँ हि पूर्व॑म् मनु॒ष्या॑ आ॒ञ्जते॒</p>
<p>न नि धा॑वते</p>
<p>नीव॒ हि म॑नु॒ष्या॑ धाव॑न्ते॒</p>
<p>पञ्च॒ कृत्व॒ आङ्क्ते॒</p>
<p>पञ्चा॑क्षरा प॒ङ्क्तिः</p>
<p>पाङ्क्तो॑ य॒ज्ञस् \</p>
<p>य॒ज्ञम् ए॒वाव॑ रुन्द्धे॒</p>
<p>परि॑मित॒म् आङ्क्ते॒ \</p>
<p>अप॑रिमितँ॒ हि म॑नु॒ष्या॑ आ॒ञ्जते॒</p>
<p>सतू॑ल॒याङ्क्ते॒ \</p>
<p>अप॑तूलया॒ हि म॑नु॒ष्या॑ आ॒ञ्जते॑</p>
<p>व्यावृ॑त्त्यै॒</p>
<p>यद् अप॑तूलयाञ्जी॒त वज्र॑ इव स्या॒त्</p>
<p>सतू॑ल॒याङ्क्ते॑ मित्र॒त्वाय॑ ॥</p>
<p>इन्द्रो॑ वृ॒त्रम् अ॑हन् \</p>
<p>सो॑ऽपो॑ऽभ्य्य् अ॑म्रियत</p>
<p>तासां॒ यन् मेध्यं॑ य॒ज्ञियँ॒ सदे॑व॒म् आसी॒त् तद् अपोद् अ॑क्राम॒त्</p>
<p>ते द॒र्भा अ॑भव॒न्</p>
<p>यद् द॑र्भपुञ्जी॒लैः प॒वय॑ति॒ या ए॒व मेध्या॑ य॒ज्ञियाः॒ सदे॑वा॒ आप॒स् ताभि॑र् ए॒वैन॑म् पवयति</p>
<p>द्वाभ्या॑म् पवयति \</p>
<p>अहोरा॒त्राभ्या॑म् ए॒वैन॑म् पवयति</p>
<p>त्रि॒भिः प॑वयति॒</p>
<p>त्रय॑ इ॒मे लो॒कास् \</p>
<p>ए॒भिर् ए॒वैनं॑ लो॒कैः प॑वयति</p>
<p>प॒ञ्चभिः॑ ॥</p>
<p>प॒व॒य॒ति॒</p>
<p>पञ्चा॑क्षरा प॒ङ्क्तिः</p>
<p>पाङ्क्तो॑ य॒ज्ञस् \</p>
<p>य॒ज्ञायै॒वैन॑म् पवयति</p>
<p>ष॒ड्भिः प॑वयति॒</p>
<p>षड् वा ऋ॒तव॑स् \</p>
<p>ऋ॒तुभि॑र् ए॒वैन॑म् पवयति</p>
<p>स॒प्तभिः॑ पवयति</p>
<p>स॒प्त छन्दाँ॑सि॒</p>
<p>छन्दो॑भिर् ए॒वैन॑म् पवयति</p>
<p>न॒वभिः॑ पवयति॒</p>
<p>नव॒ वै पुरु॑षे प्रा॒णाः</p>
<p>सप्रा॑णम् ए॒वैन॑म् पवयति॒ \</p>
<p>एक॑विँशत्या पवयति॒</p>
<p>दश॒ हस्त्या॑ अ॒ङ्गुल॑यो॒ दश॒ पद्या॑ आ॒त्मैक॑विँ॒शस् \</p>
<p>यावा॑न् ए॒व पुरु॑ष॒स् तम् अप॑रिवर्गम् ॥</p>
<p>प॒व॒य॒ति॒</p>
<p>चि॒त्पति॑स् त्वा पुना॒त्व् इत्य् आ॑ह॒</p>
<p>मनो॒ वै चि॒त्पति॑स् \</p>
<p>मन॑सै॒वैन॑म् पवयति</p>
<p>वा॒क्पति॑स् त्वा पुना॒त्व् इत्य् आ॑ह</p>
<p>वा॒चैवैन॑म् पवयति</p>
<p>दे॒वस् त्वा॑ सवि॒ता पु॑ना॒त्व् इत्य् आ॑ह</p>
<p>सवितृप्रसू॒त ए॒वैन॑म् पवयति॒</p>
<p>तस्य॑ ते पवित्रपते प॒वित्रे॑ण॒ यस्मै॒ कम् पु॑ने॒ तच् छ॑केय॒म् इत्य् आ॑ह \</p>
<p>आ॒शिष॑म् ए॒वैताम् आ शा॑स्ते ॥</p>
<p>याव॑न्तो॒ वै दे॒वा य॒ज्ञायापु॑नत॒ त ए॒वाभ॑व॒न्</p>
<p>य ए॒वं वि॒द्वान् य॒ज्ञाय॑ पुनी॒ते भव॑त्य् ए॒व</p>
<p>ब॒हिः प॑वयि॒त्वान्तः प्र पा॑दयति</p>
<p>मनुष्यलो॒क ए॒वैन॑म् पवयि॒त्वा पू॒तं दे॑वलो॒कम् प्र ण॑यति॒ \</p>
<p>अदी॑क्षित॒ एक॑याहु॒त्येत्य् आ॑हुः</p>
<p>स्रु॒वेण॒ चत॑स्रो जुहोति दीक्षित॒त्वाय॑ स्रु॒चा प॑ञ्च॒मीम्</p>
<p>पञ्चाक्ष॑रा पङ्कि॒तिः</p>
<p>पाङ्क्तो॑ य॒ज्ञस् \</p>
<p>य॒ज्ञम् ए॒वाव॑ रुन्द्धे \</p>
<p>आकू॑त्यै प्र॒युजे॒ऽग्नये॑ ॥</p>
<p>स्वाहेत्य् आ॑ह \</p>
<p>आकू॑त्या॒ हि पुरु॑षो य॒ज्ञम् अ॒भि प्र॑यु॒ङ्क्ते</p>
<p>यजे॒येति॑</p>
<p>मे॒धायै॒ मन॑से॒ऽग्नये॒ स्वाहेत्य् आ॑ह</p>
<p>मे॒धया॒ हि मन॑सा॒ पुरु॑षो य॒ज्ञम् अ॑भि॒गछ॑ति॒</p>
<p>सर॑स्वत्यै पू॒ष्णे॑ऽग्नये॒ स्वाहेत्य् आ॑ह</p>
<p>वाग् वै सर॑स्वती पृथि॒वी पू॒षा</p>
<p>वा॒चैव पृ॑थि॒व्या य॒ज्ञम् प्र यु॑ङ्क्ते \</p>
<p>आपो॑ देवीर् बृहतीर् विश्वशम्भुव॒ इत्य् आ॑ह</p>
<p>या वै वर्ष्या॒स् ताः ॥</p>
<p>आपो॑ दे॒वीर् बृ॑ह॒तीर् वि॒श्वश॑म्भुवस् \</p>
<p>यद् ए॒तद् यजु॒र् न ब्रू॒याद् दि॒व्या आपो॑ऽशान्ता इ॒मं लो॒कम् आ ग॑छेयुस् \</p>
<p>आपो॑ देवीर् बृहतीर् विश्वशम्भुव॒ इत्य् आ॑ह \</p>
<p>अ॒स्मा ए॒वैना॑ लो॒काय॑ शमयति॒</p>
<p>तस्मा॑च् छा॒न्ता इ॒मं लो॒कम् आ ग॑छन्ति</p>
<p>द्यावा॑पृथि॒वी इत्य् आ॑ह</p>
<p>द्यावा॑पृथि॒व्योर् हि य॒ज्ञस् \</p>
<p>उ॒र्व् अ॑न्तरि॑क्ष॒म् इत्य् आ॑ह \</p>
<p>अ॒न्तरि॑क्षे॒ हि य॒ज्ञस् \</p>
<p>बृह॒स्पति॑र् नो ह॒विषा॑ वृधातु ॥</p>
<p>इत्य् आ॑ह॒</p>
<p>ब्रह्म॒ वै दे॒वाना॒म् बृह॒स्पति॑स् \</p>
<p>ब्रह्म॑णै॒वास्मै॑ य॒ज्ञम् अव॑ रुन्द्धे॒</p>
<p>यद् ब्रू॒यात् \</p>
<p>वि॒धे॒र् इति॑ यज्ञस्था॒णुम् ऋ॑छेत् \</p>
<p>वृ॒धा॒त्व् इत्य् आ॑ह यज्ञस्था॒णुम् ए॒व परि॑ वृणक्ति</p>
<p>प्र॒जाप॑तिर् य॒ज्ञम् अ॑सृजत॒</p>
<p>सो॑ऽस्मात् सृ॒ष्टः परा॑ङ् ऐ॒त्</p>
<p>स प्र यजु॒र् अव्ली॑ना॒त् प्र साम॒</p>
<p>तम् ऋग् उद् अ॑यछत् \</p>
<p>यद् ऋग् उ॒दय॑छ॒त् तद् औ॑द्ग्रह॒णस्यौ॑द्ग्रहण॒त्वम्</p>
<p>ऋ॒चा ॥</p>
<p>जु॒हो॒ति॒ य॒ज्ञस्योद्य॑त्यै \</p>
<p>अनु॒ष्टुप् छन्द॑सा॒म् उद् अ॑यछ॒द् इत्य् आ॑हु॒स्</p>
<p>तस्मा॑द् अनु॒ष्टुभा॑ जुहोति</p>
<p>य॒ज्ञस्योद्य॑त्यै</p>
<p>द्वाद॑श वात्सब॒न्धान्य् उद् अ॑यछ॒न्न् इत्य् आ॑हु॒स्</p>
<p>तस्मा॑द् द्वाद॒शभि॑र् वात्सबन्ध॒विदो॑ दीक्षयन्ति</p>
<p>सा वा ए॒षर्ग् { अ॑नु॒ष्टुग् ^ अ॑नु॒ष्तुभ् }</p>
<p>वाग् { अ॑नु॒ष्टुग् ^ अ॑नु॒ष्तुभ् }</p>
<p>यद् ए॒तय॒र्चा दी॒क्षय॑ति वा॒चैवैनँ॒ सर्व॑या दीक्षयति॒</p>
<p>विश्वे॑ दे॒वस्य॑ ने॒तुर् इत्य् आ॑ह सावि॒त्र्य् ए॑तेन॒</p>
<p>मर्तो॑ वृणीत स॒ख्यम् ॥</p>
<p>इत्य् आ॑ह पितृदेव॒त्यै॑तेन॒</p>
<p>विश्वे॑ रा॒य इ॑षुध्य॒सीत्य् आ॑ह वैश्वदे॒व्य् ए॑तेन॑</p>
<p>द्यु॒म्नं वृ॑णीत पु॒ष्यस॒ इत्य् आ॑ह पौ॒ष्ण्य् ए॑तेन॑</p>
<p>सा वा ए॒षर्क् स॑र्वदेव॒त्या॑</p>
<p>यद् ए॒तय॒र्चा दी॒क्षय॑ति॒ सर्वा॑भिर् ए॒वैनं॑ दे॒वता॑भिर् दीक्षयति</p>
<p>स॒प्ताक्ष॑रम् प्रथ॒मम् प॒दम् अ॒ष्टाक्ष॑राणि॒ त्रीणि॑</p>
<p>यानि॒ त्रीणि॒ तान्य् अ॒ष्टाव् उप॑ यन्ति</p>
<p>यानि॑ च॒त्वारि॒ तान्य् अ॒ष्टौ</p>
<p>यद् अ॒ष्ताक्ष॑रा॒ तेन॑ ॥</p>
<p>गा॒य॒त्री</p>
<p>यद् एका॑दशाक्षरा॒ तेन॑ { त्रि॒ष्टुग् ^ त्रि॒ष्टुभ् }</p>
<p>यद् द्वाद॑शाक्षरा॒ तेन॒ जग॑ती॒ सावा॑ ए॒षर्क् सर्वा॑णि॒ छन्दाँ॑सि॒</p>
<p>यद् ए॒तय॒र्चा दी॒क्षय॑ति॒ सर्वे॑भिर् ए॒वैनं॒ छन्दो॑भिर् दीक्षयति</p>
<p>स॒प्ताक्ष॑रम् प्रथ॒मम् प॒दम् \</p>
<p>स॒प्तप॑दा शक्वरी</p>
<p>प॒शवः॒ शक्व॑री</p>
<p>प॒शून् ए॒वाव॑ रुन्द्धे॒ \</p>
<p>एक॑स्माद् अ॒क्षरा॒द् अना॑प्तम् प्रथ॒मम् प॒दम् \</p>
<p>तस्मा॒द् यद् वा॒चोऽना॑प्तं॒ तन् म॑नु॒ष्या॑ उप॑ जीवन्ति</p>
<p>पू॒र्णया॑ जुहोति</p>
<p>पू॒र्ण इ॑व॒ हि प्र॒जाप॑तिः</p>
<p>प्र॒जाप॑ते॒र् आप्त्यै॑</p>
<p>न्यू॑नया जुहोति</p>
<p>न्यू॑ना॒द् धि प्र॒जाप॑तिः प्र॒जा असृ॑जत प्र॒जानाँ॒ सृष्ट्यै॑ ॥</p>
<p>ऋ॒क्सा॒मे वै दे॒वेभ्यो॑ य॒ज्ञायाति॑ष्ठमाने॒ कृष्णो॑ रू॒पं कृ॒त्वाप॒क्रम्या॑तिष्ठताम् \</p>
<p>ते॑ऽमन्यन्त॒</p>
<p>यं वा इ॒मे उ॑पाव॒र्त्स्यतः॒ स इ॒दं भ॑विष्य॒तीति॒ ते उपा॑मन्त्रय॒न्त् ते अ॑होरा॒त्रयो॑र् महि॒मान॑म् अपनि॒धाय॑ दे॒वान् उ॒पाव॑र्तेताम्</p>
<p>ए॒ष वा ऋ॒चो वर्णो॒ यच् छु॒क्लं कृ॒ष्णाजि॒नस्य॑ \</p>
<p>ए॒ष साम्नो॒ यत्कृ॒ष्णम्</p>
<p>ऋ॑क्सा॒मयोः॑ शिल्पे स्थ॒ इत्य् आ॑ह \</p>
<p>ऋक्सा॒मे ए॒वाव॑ रुन्धे \</p>
<p>ए॒षः ॥</p>
<p>वा अह्नो॒ वर्णो॒ यच् छु॒क्लं कृ॑ष्णाजि॒नस्यै॒ष रात्रि॑या॒ यत् कृ॒ष्णं यद् ए॒वैन॑यो॒स् तत्र॒ न्य॑क्तं॒ तद् ए॒वाव॑ रुन्द्धे</p>
<p>कृष्णाजि॒नेन॑ दीषयति॒ ब्रह्म॑णो॒ वा ए॒तद् रू॒पं यत् कृ॑ष्णाजि॒नम् ब्रह्म॑णै॒वैनं॑ दीक्षयति \</p>
<p>इ॒मां धियँ॒ शिक्ष॑माणस्य दे॒वेत्य् आ॑ह यथाय॒जुर् ए॒वैतत् \</p>
<p>गर्भो॒ वा ए॒ष यद् दी॑क्षि॒त उल्बं॒ वासः॒ प्रोर्णु॑ते॒ तस्मा॑त् ॥</p>
<p>गर्भाः॒ प्रावृ॑ता जायन्ते॒</p>
<p>न पु॒रा सोम॑स्य क्र॒याद् अपो॑र्ण्वीत॒ यत् पु॒रा सोम॑स्य क्र॒याद् अ॑पोर्ण्वी॒त गर्भाः॑ प्र॒जाना॑म् परा॒पातु॑काः स्युः</p>
<p>क्री॒ते सोमेऽपो॑र्णुते॒ जाय॑त ए॒व तद् अथो॒ यथा॒ वसी॑याँसम् प्रत्यपोर्णु॒ते ता॒दृग् ए॒व तद्</p>
<p>अङ्गि॑रसः सुव॒र्गं लो॒कं यन्त॒ ऊर्जं॒ व्य् अ॑भजन्त॒ ततो॒ यद् अ॒त्यशि॑ष्यत॒ ते श॒रा अ॑भव॒न्न् ऊर्ग् वै श॒रा यच् छ॑र॒मयी॑ ॥</p>
<p>मेख॑ला॒ भव॒त्य् ऊर्ज॑म् ए॒वाव॑ रुन्द्धे</p>
<p>मध्य॒तः सं न॑ह्यति मध्य॒त ए॒वास्मा॒ ऊर्जं॑ दधाति॒ तस्मा॑न् मध्य॒त ऊ॒र्जा भु॑ञ्जते \</p>
<p>ऊ॒र्ध्वं वै पुरु॑षस्य॒ नाभ्यै॒ मेध्य॑म् अवा॒चीन॑म् अमे॒ध्यं यन् म॑ध्य॒तः सं॒नह्य॑ति॒ मेध्यं॑ चै॒वास्या॑मे॒ध्यं च॒ व्याव॑र्तयति॒ \</p>
<p>इन्द्रो॑ वृ॒त्राय॒ वज्र॒म् प्राह॑र॒त् स त्रे॒धा व्य् अ॑भव॒त् स्फ्यस् तृती॑यँ॒ रथ॒स् तृती॑यं॒ यूप॒स् तृती॑यम् ॥</p>
<p>ये॑ऽन्तःश॒रा अशी॑र्यन्त॒ ते श॒रा अ॑भव॒न् तच् छ॒राणाँ॑ शर॒त्वम्</p>
<p>वज्रो॒ वै श॒राः क्षुत् खलु॒ वै म॑नु॒ष्य॑स्य॒ भ्रातृ॑व्यो॒ यच् छ॑र॒मयी॒ मेख॑ला॒ भव॑ति॒ वज्रे॑णै॒व सा॒क्षात् क्षुध॒म् भ्रातृ॑व्यम् मध्य॒तोऽप॑ हते</p>
<p>त्रि॒वृद् भ॑वति त्रि॒वृद् वै प्रा॒णस् त्रि॒वृत॑म् ए॒व प्रा॒णम् म॑ध्य॒तो यज॑माने दधाति</p>
<p>पृ॒थ्वी भ॑वति॒ रज्जू॑नां॒ व्यावृ॑त्त्यै॒</p>
<p>मेख॑लया॒ यज॑मानं दीक्षयति॒ योक्त्रे॑ण॒ पत्नी॑म् मिथुन॒त्वाय॑ ॥</p>
<p>य॒ज्ञो दक्षि॑णाम् अ॒भ्य् अ॑ध्याय॒त् ताँ सम् अ॑भव॒त् तद् इन्द्रो॑ऽचाय॒त् सो॑ऽमन्यत॒ यो वा इ॒तो ज॑नि॒ष्यते॒ स इ॒दम् भ॑विष्य॒तीति॒ ताम् प्रावि॑श॒त् तस्या॒ इन्द्र॑ ए॒वाजा॑यत॒</p>
<p>सो॑ऽमन्यत॒</p>
<p>यो वै मद् इ॒तोऽप॑रो जनि॒ष्यते॒ स इ॒दम् भ॑विष्य॒तीति॒ तस्या॑ अनु॒मृश्य॒ योनि॒म् आछि॑न॒त् सा सू॒तव॑शाभव॒त् तत् सू॒त व॑शायै॒ जन्म॑ ॥</p>
<p>ताँ हस्ते॒ न्य् अ॑वेष्टयत॒ ताम् मृ॒गेषु॒ न्य् अ॑दधा॒त् सा कृ॑ष्णविषा॒णाभ॑व॒द् इन्द्र॑स्य॒ योनि॑र् असि॒ मा मा॑ हिँसी॒र् इति॑ कृष्णविषा॒णाम् प्र य॑छति॒ सयो॑निम् ए॒व य॒ज्ञं क॑रोति॒ सयो॑निं॒ दक्षि॑णाँ॒ सयो॑नि॒म् इन्द्रँ॑ सयोनि॒त्वाय॑</p>
<p>कृ॒ष्यै त्वा सु॑स॒स्याया॒ इत्य् आ॑ह॒ तस्मा॑द् अकृष्टप॒च्या ओष॑धयः पच्यन्ते</p>
<p>सुपिप्प॒लाभ्य॒स् त्वौष॑धीभ्य॒ इत्य् आ॑ह॒ तस्मा॒द् ओष॑धयः॒ फलं॑ गृह्णन्ति॒</p>
<p>यद् धस्ते॑न ॥</p>
<p>क॒ण्डू॒येत॑ पामन॒म्भावु॑काः प्र॒जाः स्यु॒र् यत् स्मये॑त नग्न॒म्भावु॑काः</p>
<p>कृष्णविषा॒णया॑ कण्डूयतेऽपि॒गृह्य॑ स्मयते प्र॒जानां॑ गोपी॒थाय॒</p>
<p>न पु॒रा दक्षि॑णाभ्यो॒ नेतोः॑ कृष्णविषा॒णाम् अव॑ चृते॒द् यत् पु॒रा दक्षि॑णाभ्यो॒ नेतोः॑ कृष्णविषा॒णाम् अव॑चृ॒तेद् योनिः॑ प्र॒जाना॑म् परा॒पातु॑का स्यात् \</p>
<p>नी॒तासु॒ दक्षि॑णासु॒ चात्वा॑ले कृष्णविषा॒णाम् प्रास्य॑ति॒ योनि॒र् वै य॒ज्ञस्य॒ चात्वा॑लं॒ योनिः॑ ऋष्णविषा॒णा योना॑व् ए॒व योनिं॑ दधाति य॒ज्ञस्य॑ सयोनि॒त्वाय॑ ॥</p>
<p>वाग् वै दे॒वेभ्योऽपा॑क्राम॒द् यज्ञा॒याति॑ष्ठमाना॒ सा वन॒स्पती॒न् प्रावि॑श॒त् सैषा वाग् वन॒स्पति॑षु वदति॒ या दु॑न्दु॒भौ या तूण॑वे॒ या वीणा॑याम् \</p>
<p>यद् दी॑क्षितद॒ण्डम् प्र॒यछ॑ति॒ वाच॑म् ए॒वाव॑ रुन्द्धे॒ \</p>
<p>औदु॑म्बरो भव॒त्य् ऊर्ग् वा उ॑दु॒म्बर॒ ऊर्ज॑म् ए॒वाव॑ रुन्द्धे॒</p>
<p>मुखे॑न॒ सम्मि॑तो भवति मुख॒त ए॒वास्मा॒ ऊर्जं॑ दधाति॒ तस्मा॑न् मुख॒त ऊ॒र्जा भु॑ञ्जते ॥</p>
<p>क्री॒ते सोमे॑ मैत्रावरु॒णाय॑ द॒ण्डम् प्र य॑छति मैत्रावरु॒णो हि पु॒रस्ता॑द् ऋ॒त्विग्भ्यो॒ वाचं॑ वि॒भज॑ति॒ ताम् ऋ॒त्विजो॒ यज॑माने॒ प्रति॑ ष्ठापयन्ति</p>
<p>स्वाहा॑ य॒ज्ञम् मन॒सेत्य् आ॑ह॒ मन॑सा॒ हि पुरु॑षो य॒ज्ञम् अ॑भि॒गछ॑ति</p>
<p>स्वाहा॒ द्व्यावा॑पृथि॒व्यीभ्या॒म् इत्य् आ॑ह॒ द्यावा॑पृथि॒व्योर् हि य॒ज्ञः</p>
<p>स्वाहो॒रोर् अ॒न्तरि॑क्षा॒द् इत्य् आ॑हा॒न्तरि॑क्षे॒ हि य॒ज्ञः स्वाहा॑ य॒ज्ञं वाता॒द् आर॑भ॒ इत्य् आ॑हा॒यम् ॥</p>
<p>वाव यः पव॑ते॒ स य॒ज्ञस् तम् ए॒व सा॒क्षाद् आ र॑भते</p>
<p>मु॒ष्टी क॑रोति॒ वाचं॑ यछति य॒ज्ञस्य॒ धृत्यै॒ \</p>
<p>अदी॑क्षिष्टा॒यम् ब्रा॑ह्म॒ण इति॒ त्रिर् उ॑पाँ॒श्व् आ॑ह दे॒वेभ्य॑ ए॒वैन॒म् प्राह॒ त्रिर् उ॒च्चैर् उ॒भये॑भ्य ए॒वैनं॑ देवमनु॒ष्येभ्यः॒ प्राह॒</p>
<p>न पु॒रा नक्ष॑त्रेभ्यो॒ वाचं॒ वि सृ॑जेत् \</p>
<p>यत् पु॒रा नक्ष॑त्रेभ्यो॒ वाचं॑ विसृ॒जेद् य॒ज्ञं वि छि॑न्द्यात् ॥</p>
<p>उदि॑तेषु॒ नक्ष॑त्रेषु व्र॒तं कृ॑णु॒तेति॒ वाचं॒ वि सृ॑जति य॒ज्ञव्र॑तो॒ वै दी॑क्षि॒तो य॒ज्ञम् ए॒वाभि वाचं॒ वि सृ॑जति॒</p>
<p>यदि॑ विसृ॒जेद् वै॑ष्ण॒वीम् ऋच॒म् अनु॑ ब्रूयाद् य॒ज्ञो वै विष्णु॑र् य॒ज्ञेनै॒व य॒ज्ञँ सं त॑नोति॒</p>
<p>दैवीं॒ धिय॑म् मनामह॒ इत्य् आ॑ह य॒ज्ञम् ए॒व तन् म्र॑दयति</p>
<p>सुपा॒रा नो॑ अस॒द् वश॒ इत्य् आ॑ह॒ व्यु॑ष्टिम् ए॒वाव॑ रुन्द्धे ॥</p>
<p>ब्र॒ह्म॒वा॒दिनो॑ वदन्ति</p>
<p>होत॒व्यं॑ दीक्षि॒तस्य॑ गृ॒हासि॒ न हो॑त॒व्या3म् इति॑</p>
<p>ह॒विर् वै दी॑क्षि॒तो यज् जु॑हु॒याद् यज॑मानस्याव॒दाय॑ जुहुया॒द् यन् न जु॑हु॒याद् य॑ज्ञप॒रुर् अ॒न्तर् इ॑या॒द् ये दे॒वा मनो॑जाता मनो॒युज॒ इत्य् आ॑ह</p>
<p>प्रा॒णा वै दे॒वा मनो॑जाता मनो॒युज॒स्</p>
<p>तेष्व् ए॒व प॒रोऽक्षं॑ जुहोति॒</p>
<p>तन् नेव॑ हु॒तं नेवाहु॑तम् \</p>
<p>स्व॒पन्तं॒ वै दी॑क्षि॒तँ रक्षाँ॑सि जिघाँसन्त्य् अ॒ग्निः ॥</p>
<p>खलु॒ वै र॑क्षो॒हाग्ने॒ त्वँ सु जा॑गृहि व॒यँ सु म॑न्दिषीम॒हीत्य् आ॑हा॒ग्निम् ए॒वाधि॒पां कृ॒त्वा स्व॑पिति॒</p>
<p>रक्ष॑सा॒म् अप॑हत्यै \</p>
<p>अव्र॒त्यम् इ॑व॒ वा ए॒ष क॑रोति॒ यो दी॑क्षि॒तः स्वपि॑ति॒ त्वम् अ॑ग्ने व्रत॒पा अ॒सीत्य् आ॑हा॒ग्निर् वै दे॒वानां॑ व्र॒तप॑तिः॒ स ए॒वैनं॑ व्र॒तम् आल॑म्भयति</p>
<p>दे॒व आ मर्त्ये॒ष्व् एत्य् आ॑ह</p>
<p>दे॒वः ॥</p>
<p>ह्य् ए॑ष सन् मर्त्ये॑षु॒</p>
<p>त्वं य॒ज्ञेष्व् ईड्य॒ इत्य् आ॑है॒तँ हि यज्ञे॒ष्व् ईड॑ते॒ \</p>
<p>अप॒ वै दी॑क्षि॒तात् सु॑षु॒पुष॑ इन्द्रि॒यं दे॒वताः॑ क्रामन्ति॒</p>
<p>विश्वे॑ दे॒वा अ॒भि माम् आव॑वृत्र॒न्न् इत्य् आ॑ह \</p>
<p>इन्द्रि॒येणै॒वैनं॑ दे॒वता॑भिः॒ सं न॑यति॒</p>
<p>यद् ए॒तद् यजु॒र् न ब्रू॒याद् याव॑त ए॒व प॒शून् अ॒भि दीक्षे॑त॒ ताव॑न्तोऽस्य प॒शवः॑ स्यू॒ रास्वेय॑त् ॥</p>
<p>सो॒मा भूयो॑ भ॒रेत्य् आ॒हाप॑रिमितान् ए॒व प॒शून् अव॑ रुन्द्धे</p>
<p>च॒न्द्रम् अ॑सि॒ मम॒ भोगा॑य भ॒वेत्य् आ॑ह</p>
<p>यथादेव॒तम् ए॒वैनाः॒ प्रति॑ गृह्णाति</p>
<p>वा॒यवे॑ त्वा॒ वरु॑णाय॒ त्वेति॒ यद् ए॒वम् ए॒ता नानु॑दि॒शेद् अय॑था देवतं॒ दक्षि॑णा गमये॒द् आ दे॒वता॑भ्यो वृश्च्येत॒</p>
<p>यद् ए॒वम् ए॒ता अ॑नुदि॒शति॑ यथादेव॒तम् ए॒व दक्षि॑णा गमयति॒ न दे॒वता॑भ्य॒ आ वृ॑श्च्यते</p>
<p>देवी॑र् आपो अपां नपा॒द् इत्य् आ॑ह॒</p>
<p>यद् वो॒ मेध्यं॑ य॒ज्ञियँ॒ सदे॑वं॒ तद् वो॒ माव॑ क्रमिष॒म् इति॒ वावैतद् आ॑ह॒ \</p>
<p>अछि॑न्नं॒ तन्तु॑म् पृथि॒व्या अनु॑ गेष॒म् इत्य् आ॑ह॒ सेतु॑म् ए॒व कृ॒त्वात्य् ए॑ति ॥</p>
<p>दे॒वा वै दे॑व॒यज॑नम् अध्यव॒साय॒ दिशो॒ न प्राजा॑न॒न् ते॑ऽन्यो॑ऽन्यम् उपा॑धावन्</p>
<p>त्वया॒ प्र जा॑नाम॒ त्वयेति॒ तेदि॑त्याँ॒ सम् अ॑ध्रियन्त॒</p>
<p>त्वया॒ प्र जा॑ना॒मेति॒ साब्र॑वी॒द् वरं॑ वृणै॒ मत्प्रा॑यणा ए॒व वो॑ य॒ज्ञा मदु॑दयना अस॒न्न् इति॒</p>
<p>तस्मा॑द् आदि॒त्यः प्रा॑य॒णीयो॑ य॒ज्ञाना॑म् आदि॒त्य उ॑दय॒नीयः॒</p>
<p>पञ्च॑ दे॒वता॑ यजति॒ पञ्च॒ दिशो॑ दि॒शाम् प्रज्ञा॑त्यै ॥</p>
<p>अथो॒ पञ्चा॑क्षरा प॒ङ्क्तिः पाङ्क्तो॑ य॒ज्ञो य॒ज्ञम् ए॒वाव॑ रुन्द्धे॒</p>
<p>पथ्याँ॑ स्व॒स्तिम् अ॑यज॒न् प्राची॑म् ए॒व तया॒ दिश॒म् प्राजा॑नन्न् अ॒ग्निना॑ दक्षि॒णा सोमे॑न प्र॒तीचीँ॑ सवि॒त्रोदी॑ची॒म् अदि॑त्यो॒र्ध्वाम्</p>
<p>पथ्याँ॑ स्व॒स्तिं य॑जति॒ प्राची॑म् ए॒व तया॒ दिश॒म् प्र जा॑नाति॒</p>
<p>पथ्याँ॑ स्व॒स्तिम् इ॒ष्ट्वाग्नीषोमौ॑ यजति॒ चक्षु॑षी॒ वा ए॒ते य॒ज्ञस्य॒ यद् अ॒ग्नीषोमौ॒ ताभ्या॑म् ए॒वानु॑ पश्यति ॥</p>
<p>अ॒ग्नीषोमा॑व् इ॒ष्ट्वा स॑वि॒तारं॑ यजति सवितृप्रसू॒त ए॒वानु॑ पश्यति</p>
<p>सवि॒तार॑म् इ॒ष्ट्वादि॑तिं यजती॒यं वा अदि॑तिर् अ॒स्याम् ए॒व प्र॑ति॒ष्ठायानु॑ पश्यति॒ \</p>
<p>अदि॑तिम् इ॒ष्ट्वा मा॑रु॒तीम् ऋच॑म् अ॒न्वाह॑ वि॒शां कॢप्त्यै॑</p>
<p>ब्रह्मवा॒दिनो॑ वदन्ति</p>
<p>प्रया॒जव॑द् अननूया॒जम् प्रा॑य॒णीयं॑ का॒र्य॑म् अनूया॒जव॑त् ॥</p>
<p>अ॒प्र॒या॒जम् उ॑दय॒नीय॒म् इति॑ \</p>
<p>इ॒मे वै प्र॑या॒जा अ॒मी अ॑नूया॒जाः सैव सा य॒ज्ञस्य॒ संत॑ति॒स्</p>
<p>तत् तथा॒ न का॒र्य॑म् आ॒त्मा वै प्र॑या॒जाः प्र॒जानू॑या॒जा यत् प्र॑या॒जान् अ॑न्तरि॒याद् आ॒त्मान॑म् अ॒न्तर् इ॑या॒द् यद् अ॑नूया॒जान् अ॑न्तरि॒यात् प्र॒जाम् अ॒न्तर् इ॑या॒द् यतः॒ खलु॒ वै य॒ज्ञस्य॒ वित॑तस्य॒ न क्रि॒यते॒ तद् अनु॑ य॒ज्ञः परा॑ भवति</p>
<p>य॒ज्ञम् प॑रा॒भव॑न्तं॒ यज॑मा॒नोऽनु॑ ॥</p>
<p>परा॑ भवति</p>
<p>प्रया॒जव॑द् ए॒वानू॑या॒जव॑त् प्राय॒णीयं॑ का॒र्य॑म् प्रया॒जव॑द् अनूया॒जव॑द् उदय॒नीयं॒ नात्मान॑म् अन्त॒रेति॒ न प्र॒जां न य॒ज्ञः प॑रा॒भव॑ति॒ न यज॑मानः</p>
<p>प्रा॒य॒णीय॑स्य निष्का॒स उ॑दय॒नीय॑म् अ॒भि निर् व॑पति॒ सैव सा य॒ज्ञस्य॒ संत॑तिस् \</p>
<p>याः प्रा॑य॒णीय॑स्य या॒ज्या॑ यत् ता उ॑दय॒नीय॑स्य या॒ज्याः॑ कु॒र्यात् परा॑ङ् अ॒मुं लो॒कम् आ रो॑हेत् प्र॒मायु॑कः स्यात् \</p>
<p>याः प्रा॑य॒णीय॑स्य पुरोऽनुवा॒क्या॑स् ता उ॑दय॒नीय॑स्य या॒ज्याः॑ करोत्य् अ॒स्मिन्न् ए॒व लो॒के प्रति॑ तिष्ठति ॥</p>
<p>क॒द्रूश् च॒ वै सु॑प॒र्णी चा॑त्मरू॒पयो॑र् अस्पर्धेताम् \</p>
<p>सा क॒द्रूः सु॑प॒र्णीम् अ॑जयत्</p>
<p>साब्र॑वीत्</p>
<p>तृ॒तीय॑स्याम् इ॒तो दि॒वि सोम॒स् तम् आ ह॑र॒ तेना॒त्मानं॒ निष्क्री॑णी॒ष्वेति॑ \</p>
<p>इ॒यं वै क॒द्रूर् अ॒सौ सु॑प॒र्णी</p>
<p>छन्दाँ॑सि सौपर्णे॒याः</p>
<p>साब्र॑वीत् \</p>
<p>अ॒स्मै वै पि॒तरौ॑ पु॒त्रान् बि॑भृतस् तृ॒तीय॑स्याम् इ॒तो दि॒वि सोम॒स् तम् आ ह॑र॒ तेना॒त्मानं॒ निष् क्री॑णीष्व ॥</p>
<p>इति॑ मा क॒द्रूर् अ॑वोच॒द् इति॒</p>
<p>जग॒त्य् उद् अ॑पत॒च् चतु॑र्दशाक्षरा स॒ती</p>
<p>साप्रा॑प्य॒ न्य् अ॑वर्तत॒</p>
<p>तस्यै॒ द्वे अ॒क्षरे॑ अमीयेताम् \</p>
<p>सा प॒शुभि॑श् च दी॒क्षया॒ चाग॑छ॒त्</p>
<p>तस्मा॒ज् जग॑ती॒ छन्द॑साम् पश॒व्य॑तमा॒</p>
<p>तस्मा॑त् पशु॒मन्तं॑ दी॒क्षोप॑ नमति</p>
<p>त्रि॒ष्टुग् उद् अ॑पत॒त् त्रयो॑दशाक्षरा स॒ती</p>
<p>साप्रा॑प्य॒ न्य् अ॑वर्तत॒</p>
<p>तस्यै॒ द्वे अ॒क्षरे॑ अमीयेताम् \</p>
<p>सा दक्षि॑णाभिश् च ॥</p>
<p>तप॑सा॒ चाग॑छ॒त्</p>
<p>तस्मा॑त् त्रि॒ष्टुभो॑ लो॒के माध्यं॑दिने॒ सव॑ने॒ दक्षि॑णा नीयन्ते \</p>
<p>ए॒तत् खलु॒ वाव तप॒ इत्य् आ॑हु॒र् यः स्वं ददा॒तीति॑</p>
<p>गाय॒त्र्य् उद् अ॑पत॒च् चतु॑रक्षरा स॒त्य् अ॑जया॒ ज्योति॑षा॒</p>
<p>तम् अ॑स्या अ॒जाभ्य् अ॑रुन्द्ध॒</p>
<p>तद् अ॒जाया॑ अज॒त्वम् \</p>
<p>सा सोमं॒ चाह॑रच् च॒त्वारि॑ चा॒क्षरा॑णि</p>
<p>साष्टाक्ष॑रा॒ सम् अ॑पद्यत</p>
<p>ब्रह्मवा॒दिनो॑ वदन्ति ॥</p>
<p>कस्मा॑त् स॒त्याद् {F गा॑य॒त्री} {W गा॑यत्री} {ग्लोस् गा॒य॒त्री} कनि॑ष्ठा॒ छन्द॑साँ स॒ती य॑ज्ञमु॒खम् परी॑या॒येति॒</p>
<p>यद् ए॒वादः॒ सोम॒म् आह॑र॒त् तस्मा॑द् यज्ञमु॒खम् पर्य् ऐ॒त्</p>
<p>तस्मा॑त् तेज॒स्विनी॑तमा</p>
<p>प॒द्भ्यां द्वे सव॑ने स॒मगृ॑ह्णा॒न् मुखे॒नैक॑म् \</p>
<p>यम् मुखे॑न स॒मगृ॑ह्णा॒त् तद् अ॑धय॒त्</p>
<p>तस्मा॒द् द्वे सव॑ने शु॒क्रव॑ती प्रातःसव॒नं च॒ माध्यं॑दिनं च॒</p>
<p>तस्मा॑त् तृतीयसव॒न ऋ॑जी॒षम् अ॒भि षु॑ण्वन्ति</p>
<p>धी॒तम् इ॑व॒ हि मन्य॑न्ते ॥</p>
<p>आ॒शिर॒म् अव॑ नयति सशुक्र॒त्वायाथो॒ सम् भ॑रत्य् ए॒वैन॒त्</p>
<p>तँ सोम॑म् आह्रि॒यमा॑णं गन्ध॒र्वो वि॒श्वाव॑सुः॒ पर्य् अ॑मुष्णा॒त्</p>
<p>स ति॒स्रो रात्रीः॒ परि॑मुषितोऽवस॒त्</p>
<p>तस्मा॑त् ति॒स्रो रात्रीः॑ क्री॒तः सोमो॑ वसति॒</p>
<p>ते दे॒वा अ॑ब्रुवन् \</p>
<p>स्त्रीका॑मा॒ वै ग॑न्ध॒र्वा स्त्रि॒या निष् क्री॑णा॒मेति॒</p>
<p>ते वाचँ॒ स्त्रिय॒म् एक॑हायनीं कृ॒त्वा तया॒ निर् अ॑क्रीणन् \</p>
<p>सा रो॒हिद् रू॒पं कृ॒त्वा ग॑न्ध॒र्वेभ्यः॑ ॥</p>
<p>अ॒प॒क्रम्या॑तिष्ठ॒त्</p>
<p>तद् रो॒हितो॒ जन्म॒</p>
<p>ते दे॒वा अ॑ब्रुवन् \</p>
<p>अप॑ यु॒ष्मद् अक्र॑मी॒न् नास्मान् उ॒पाव॑र्तते॒ वि ह्व॑यामहा॒ इति॒</p>
<p>ब्रह्म॑ गन्ध॒र्वा अव॑द॒न्न् अगा॑यन् दे॒वाः</p>
<p>सा दे॒वान् गाय॑त उ॒पाव॑र्तत॒</p>
<p>तस्मा॒द् गाय॑न्तँ॒ स्त्रियः॑ कामयन्ते</p>
<p>कामु॑का एनँ॒ स्त्रियो॑ भवन्ति॒ य ए॒वं वेदाथो॒ य ए॒वं वि॒द्वान् अपि॒ जन्ये॑षु॒ भव॑ति॒ तेभ्य॑ ए॒व द॑दत्य् उ॒त यद् ब॒हुत॑याः ॥</p>
<p>भव॑न्ति॒ \</p>
<p>एक॑हायन्या क्रीणाति</p>
<p>वा॒चैवैनँ॒ सर्व॑या क्रीणाति॒</p>
<p>तस्मा॒द् एक॑हायना मनु॒ष्या॑ वाचं॑ वदन्ति॒ \</p>
<p>अकू॑ट॒याक॑र्ण॒याक॑ण॒याश्लो॑ण॒यास॑प्तशफया क्रीणाति॒</p>
<p>सर्व॑यै॒वैनं॑ क्रीणाति॒</p>
<p>यच् छ्वे॒तया॑ क्रीणी॒याद् दु॒श्चर्मा॒ यज॑मानः स्यात् \</p>
<p>यत् कृ॒ष्णया॑नु॒स्तर॑णी स्यात्</p>
<p>प्र॒मायु॑को॒ यज॑मानः स्यात् \</p>
<p>यद् द्वि॑रू॒पया॒ वात्र॑घ्नी स्या॒त्</p>
<p>स वा॒न्यं जि॑नी॒यात् तं वा॒न्यो जि॑नीयात् \</p>
<p>अ॒रु॒णया॑ पिङ्गा॒क्ष्या क्री॑णाति \</p>
<p>ए॒तद् वै सोम॑स्य रू॒पम् \</p>
<p>स्वयै॒वैनं॑ दे॒वत॑या क्रीणाति ॥</p>
<p>तद् धिर॑ण्यम् अभव॒त्</p>
<p>तस्मा॑द् अ॒द्भ्यो हिर॑ण्यम् पुनन्ति</p>
<p>ब्रह्मवा॒दिनो॑ वदन्ति॒</p>
<p>कस्मा॑त् स॒त्याद् अ॑न॒स्थिके॑न प्र॒जाः प्र॒वीय॑न्तेऽस्थ॒न्वती॑र् जायन्त॒ इति॒</p>
<p>यद् धिर॑ण्यं घृ॒ते॑ऽव॒धाय॑ जु॒होति॒ तस्मा॑द् अन॒स्थिके॑न प्र॒जाः प्र वी॑यन्तेऽस्थ॒न्वती॑र् जायन्ते \</p>
<p>ए॒तद् वा अ॒ग्नेः प्रि॒यं धाम॒ यद् घृ॒तं तेजो॒ हिर॑ण्यम्</p>
<p>इ॒यं ते॑ शुक्र त॒नूर् इ॒दं वर्च॒ इत्य् आ॑ह॒</p>
<p>सते॑जसम् ए॒वैनँ॒ सत॑नुम् ॥</p>
<p>क॒रो॒ति॒ \</p>
<p>अथो॒ सम् भ॑रत्य् ए॒वैन॑म् \</p>
<p>यद् अब॑द्धम् अवद॒ध्याद् गर्भाः॑ प्र॒जाना॑म् परा॒पातु॑काः स्युस् \</p>
<p>ब॒द्धम् अव॑ दधाति॒ गर्भा॑णां॒ धृत्यै॑</p>
<p>निष्ट॒र्क्य॑म् बध्नाति</p>
<p>प्र॒जाना॑म् प्र॒जन॑नाय</p>
<p>वाग् वा ए॒षा यत् सो॑म॒क्रय॑णी</p>
<p>जूर् अ॒सीत्य् आ॑ह॒</p>
<p>यद् धि मन॑सा॒ जव॑ते॒ तद् वा॒चा वद॑ति</p>
<p>धृ॒ता मन॒सेत्य् आ॑ह॒</p>
<p>मन॑सा॒ हि वाग् धृ॒ता</p>
<p>जुष्टा॒ विष्ण॑व॒ इत्य् आ॑ह ॥</p>
<p>य॒ज्ञो वै विष्णु॑स् \</p>
<p>य॒ज्ञायै॒वैनां॒ जुष्टां॑ करोति॒</p>
<p>तस्या॑स् ते स॒त्यस॑वसः प्रस॒व इत्य् आ॑ह</p>
<p>सवि॒तृप्र॑सूताम् ए॒व वाच॒म् अव॑ रुन्द्धे</p>
<p>काण्डे॑काण्डे॒ वै क्रि॒यमा॑णे य॒ज्ञँ रक्षाँ॑सि जिघाँसन्ति \</p>
<p>ए॒ष खलु॒ वा अर॑क्षोहतः॒ पन्था॒ यो॑ऽग्नेश् च॒ सूर्य॑स्य च</p>
<p>सूर्य॑स्य॒ चक्षु॒र् आरु॑हम् अ॒ग्नेर् अ॒क्ष्णः क॒नीनि॑का॒म् इत्य् आ॑ह॒</p>
<p>य ए॒वार॑क्षोहतः॒ पन्था॒स् तँ स॒मारो॑हति</p>
<p>वाग् वा ए॒षा यत् सो॑म॒क्रय॑णी॒</p>
<p>चिद् अ॑सि म॒नासीत्य् आ॑ह</p>
<p>शास्त्य् ए॒वैना॑म् ए॒तत्</p>
<p>तस्मा॑च् छि॒ष्टाः प्र॒जा जा॑यन्ते॒</p>
<p>चिद् अ॒सीत्य् आ॑ह॒</p>
<p>यद् धि मन॑सा चे॒तय॑ते॒ तद् वा॒चा वद॑ति</p>
<p>म॒नासीत्य् आ॑ह॒</p>
<p>यद् धि मन॑साभि॒गछ॑ति॒ तत् क॒रोति॑</p>
<p>धीर् अ॒सीत्य् आ॑ह॒</p>
<p>यद् धि मन॑सा॒ ध्याय॑ति॒ तद् वा॒चा ॥</p>
<p>वद॑ति॒</p>
<p>दक्षि॑णा॒सीत्य् आ॑ह॒</p>
<p>दक्षि॑णा॒ ह्य् ए॑षा</p>
<p>य॒ज्ञिया॒सीत्य् आ॑ह</p>
<p>य॒ज्ञिया॑म् ए॒वैनां॑ करोति</p>
<p>क्ष॒त्रिया॒सीत्य् आ॑ह</p>
<p>क्ष॒त्रिया॒ ह्य् ए॑षा \</p>
<p>अदि॑तिर् अस्य् उभ॒यतः॑शी॒र्ष्णीत्य् आ॑ह॒</p>
<p>यद् ए॒वादि॒त्यः प्रा॑य॒णीयो॑ य॒ज्ञाना॑म् आदि॒त्य उ॑दय॒नीय॒स् तस्मा॑द् ए॒वम् आ॑ह॒</p>
<p>यद् अब॑द्धा॒ स्याद् अय॑ता स्यात् \</p>
<p>यत् प॑दिब॒द्धानु॒स्तर॑णी स्यात्</p>
<p>प्र॒मायु॑को॒ यज॑मानः स्यात् ॥</p>
<p>यत् क॑र्णगृही॒ता वार्त्र॑घ्नी स्या॒त्</p>
<p>स वा॒न्यं जि॑नी॒यात् तं वा॒न्यो जि॑नीयात् \</p>
<p>मि॒त्रस् त्वा॑ प॒दि ब॑ध्ना॒त्व् इत्य् आ॑ह</p>
<p>मि॒त्रो वै शि॒वो दे॒वाना॑म् \</p>
<p>तेनै॒वैना॑म् प॒दि ब॑ध्नाति</p>
<p>पू॒षाध्व॑नः पा॒त्व् इत्य् आ॑ह \</p>
<p>इ॒यं वै पू॒षा \</p>
<p>इ॒माम् ए॒वास्या॑ अधि॒पाम् अ॑कर् \</p>
<p>सम॑ष्ट्यै॒ \</p>
<p>इन्द्रा॒याध्य॑क्षा॒येत्य् आ॑ह॒ \</p>
<p>इन्द्र॑म् ए॒वास्या॒ अध्य॑क्षं करोति ॥</p>
<p>अनु॑ त्वा मा॒ता म॑न्यता॒म् अनु॑ पि॒तेत्य् आ॑ह॒ \</p>
<p>अनु॑मतयै॒वैन॑या क्रीणाति</p>
<p>सा दे॑वि दे॒वम् अछे॒हीत्य् आ॑ह</p>
<p>दे॒वी ह्य् ए॑षा दे॒वः सोम॑स् \</p>
<p>इन्द्रा॑य॒ सोम॒म् इत्य् आ॑ह॒ \</p>
<p>इन्द्रा॑य॒ हि सोम॑ आह्रि॒यते॒</p>
<p>यद् ए॒तद् यजु॒र् न ब्रू॒यात् परा॑च्य् ए॒व सो॑म॒क्रय॑णीयात् \</p>
<p>रु॒द्रस् त्वा व॑र्तय॒त्व् इत्य् आ॑ह</p>
<p>रु॒द्रो वै क्रू॒रः ॥</p>
<p>दे॒वाना॑म् \</p>
<p>तम् ए॒वास्यै॑ प॒रस्ता॑द् दधा॒त्य् आवृ॑त्त्यै</p>
<p>क्रू॒रम् इ॑व॒ वा ए॒तत् क॑रोति॒ यद् रु॒द्रस्य॑ की॒र्तय॑ति</p>
<p>मि॒त्रस्य॑ प॒थेत्य् आ॑ह</p>
<p>शान्त्यै॑</p>
<p>वा॒चा वा ए॒ष वि क्री॑णीते॒ यः सो॑म॒क्रय॑ण्या</p>
<p>स्व॒स्ति सोम॑सखा॒ पुन॒र् एहि॑ स॒ह र॒य्येत्य् आ॑ह</p>
<p>वाचै॒व वि॒क्रीय॒ पुन॑र् आ॒त्मन् वाचं॑ धत्ते॒ \</p>
<p>अनु॑पदासुकास्य॒ वाग् भ॑वति॒ य ए॒वं वेद॑ ॥</p>
<p>षट् प॒दान्य् अनु॒ नि क्रा॑मति</p>
<p>षड॒हं वाङ् नाति॑ वदति \</p>
<p>उ॒त सं॑वत्स॒रस्याय॑ने॒ याव॑त्य् ए॒व वाक् ताम् अव॑ रुन्द्धे</p>
<p>सप्त॒मे प॒दे जु॑होति</p>
<p>स॒प्तप॑दा॒ शक्व॑री</p>
<p>प॒शवः॑ शक्वरी</p>
<p>प॒शून् ए॒वाव॑ रुन्द्धे</p>
<p>स॒प्त ग्रा॒म्याः प॒शवः॑ स॒प्तार॒ण्याः स॒प्त छन्दाँ॑सि \</p>
<p>उ॒भय॒स्याव॑रुद्ध्यै॒</p>
<p>वस्व्य् अ॑सि रु॒द्रासीत्य् आ॑ह</p>
<p>रू॒पम् ए॒वास्या॑ ए॒तन् म॑हि॒मान॑म् ॥</p>
<p>व्याच॑ष्टे</p>
<p>बृह॒स्पति॑स् त्वा सु॒म्ने र॑ण्व॒त्व् इत्य् आ॑ह॒</p>
<p>ब्रह्म॒ वै दे॒वाना॒म् बृह॒स्पति॑स् \</p>
<p>ब्रह्म॑णै॒वास्मै॑ प॒शून् अव॑ रुन्द्धे</p>
<p>रु॒द्रो वसु॑भि॒र् आ चि॑के॒त्व् इत्य् आ॑ह \</p>
<p>आवृ॑त्त्यै</p>
<p>पृथि॒व्यास् त्वा॑ मू॒र्धन्न् आ जि॑घर्मि देव॒यज॑न॒ इत्य् आ॑ह</p>
<p>पृथि॒व्या ह्य् ए॑ष मू॒र्धा यद् दे॑व॒यज॑न॒म्</p>
<p>इडा॑याः प॒द इत्य् आ॑ह॒ \</p>
<p>इडा॑यै॒ ह्य् ए॑तत् प॒दं यत् सो॑म॒क्रय॑ण्यै</p>
<p>घृ॒तव॑ति॒ स्वाहा॑ ॥</p>
<p>इत्य् आ॑ह॒</p>
<p>यद् ए॒वास्यै॑ प॒दाद् घृ॒तम् अपी॑ड्यत॒ तस्मा॑द् ए॒वम् आ॑ह॒</p>
<p>यद् अ॑ध्व॒र्युर् अ॑न॒ग्नाव् आहु॑तिं जुहु॒याद् अ॒न्धो॑ऽध्व॒र्युः भ॑वति॒ न य॒ज्ञँ रक्षाँ॑सि घ्नन्ति</p>
<p>काण्डे॑काण्डे॒ वै क्रि॒यमा॑णे य॒ज्ञँ रक्षाँ॑सि जिघाँसन्ति॒</p>
<p>परि॑लिखितँ॒ रक्षः॒ परि॑लिखिता॒ अरा॑तय॒ इत्य् आ॑ह॒</p>
<p>रक्ष॑सा॒म् अप॑हत्यै ॥</p>
<p>इ॒दम् अ॒हँ रक्ष॑सो ग्री॒वा अपि॑ कृन्तामि॒ यो॑ऽस्मान् द्वेष्टि॒ यं च॑ व॒यं द्वि॒ष्म इत्य् आ॑ह॒</p>
<p>द्वौ वाव पुरु॑षौ॒ यं चै॒व द्वेष्टि॒ यश् चै॑नं॒ द्वेष्टि॒ तयो॑र् ए॒वान॑न्तरायं ग्री॒वाः कृ॑न्तति</p>
<p>प॒शवो॒ वै सो॑म॒क्रय॑ण्यै प॒दम् \</p>
<p>या॒व॒त्त्मू॒तँ सं व॑पति</p>
<p>प॒शून् ए॒वाव॑ रुन्द्धे \</p>
<p>अ॒स्मे राय॒ इति॒ सं व॑पति \</p>
<p>आ॒त्मान॑म् ए॒वाध्व॒र्युः ॥</p>
<p>प॒शुभ्यो॒ नान्तर् ए॑ति॒</p>
<p>त्वे राय॒ इति॒ यज॑मानाय॒ प्र य॑छति॒</p>
<p>यज॑मान ए॒व र॒यिं द॑धाति॒</p>
<p>तोते॒ राय॒ इति॒ पत्नि॑यास् \</p>
<p>अ॒र्धो वा ए॒ष आ॒त्मनो॒ यत् पत्नी॒</p>
<p>यथा॑ गृ॒हेषु॑ निध॒त्ते ता॒दृग् ए॒व तत्</p>
<p>त्वष्ती॑मती ते सपे॒येत्य् आ॑ह॒</p>
<p>त्वष्टा॒ वै प॑शू॒नाम् मि॑थु॒नानाँ॑ रूप॒कृत् \</p>
<p>रू॒पम् ए॒व प॒शुषु॑ दधाति \</p>
<p>अ॒स्मै वै लो॒काय॒ गार्ह॑पत्य॒ आ धी॑यते॒ऽमुष्मा॑ आहव॒नीय॑स् \</p>
<p>यद् गार्ह॑पत्य उप॒वपे॑द् अ॒स्मिँ लो॒के प॑शु॒मान्त् स्या॑त् \</p>
<p>यद् आ॑हव॒नीये॒ऽमुष्मिँ॑ लो॒के प॑शु॒मान्त् स्या॑त् \</p>
<p>उ॒भयो॒र् उप॑ वपति \</p>
<p>उ॒भयो॑र् ए॒वैनं॑ लो॒कयोः॑ पशु॒मन्तं॑ करोति ॥</p>
<p>ब्र॒ह्म॒वा॒दिनो॑ वदन्ति</p>
<p>वि॒चित्यः॒ सोमा3 न वि॒चित्या3 इति॒</p>
<p>सोमो॒ वा ओष॑धीनाँ॒ राजा॒</p>
<p>तस्मि॒न् यद् आप॑न्नं ग्रसि॒तम् ए॒वास्य॒ तत् \</p>
<p>यद् वि॑चिनु॒याद् यथा॑स्या॑द् ग्रसि॒तं नि॑ष्खि॒दति॑ ता॒दृग् ए॒व तत् \</p>
<p>यन् न वि॑चिनु॒याद् यथा॒क्षन्न् आप॑न्नं वि॒धाव॑ति ता॒दृग् ए॒व तत्</p>
<p>क्षोधु॑लोऽध्व॒र्युः स्यात् क्षो॑धुको॒ यज॑मानः॒</p>
<p>सोम॑विक्रयि॒न्त् सोमँ॑ शोध॒येत्य् ए॒व ब्रू॑यात् \</p>
<p>यदीत॑रम् ॥</p>
<p>यदीत॑रम् उ॒भये॑नै॒व सो॑मविक्र॒यिण॑म् अर्पयति॒</p>
<p>तस्मा॑त् सोमविक्र॒यी क्षो॑धुकस् \</p>
<p>अ॒रु॒णो ह॑ स्मा॒हौप॑वेशिः</p>
<p>सोम॒क्रय॑ण ए॒वाहं तृ॑तीयसव॒नम् अव॑ रुन्ध॒ इति॑</p>
<p>पशू॒नां चर्म॑न् मिमीते प॒शून् ए॒वाव॑ रुन्द्धे</p>
<p>प॒शवो॒ हि तृ॒तीयँ॒ सव॑नम् \</p>
<p>यं का॒मये॑त \</p>
<p>अप॒शुः स्या॒द् इत्य् ऋ॑क्ष॒तस् तस्य॑ मिमीत \</p>
<p>ऋ॒क्षं वा अ॑पश॒व्यम्</p>
<p>अ॑प॒शुर् ए॒व भ॑वति॒</p>
<p>यं का॒मये॑त</p>
<p>पशु॒मान्त् स्या॑त् ॥</p>
<p>इति॑ लोम्म॒तस् तस्य॑ मिमीत \</p>
<p>ए॒तद् वै प॑शू॒नाँ रू॒पम् \</p>
<p>रू॒पेणै॒वास्मै॑ प॒शून् अव॑ रुन्द्धे</p>
<p>पशु॒मान् ए॒व भ॑वति \</p>
<p>अ॒पाम् अन्ते॑ क्रीणाति॒</p>
<p>सर॑सम् ए॒वैनं॑ क्रीणाति \</p>
<p>अ॒मात्यो॒ऽसीत्य् आ॑ह \</p>
<p>अ॒मैवैनं॑ कुरुते</p>
<p>शु॒क्रस् ते॒ ग्रह॒ इत्य् आ॑ह</p>
<p>शु॒क्रो ह्य् अ॑स्य॒ ग्रह॑स् \</p>
<p>अन॒साछ॑ याति</p>
<p>महि॒मान॑म् ए॒वास्याछ॑ याति॒ \</p>
<p>अन॑सा ॥</p>
<p>अछ॑ याति॒</p>
<p>तस्मा॑द् अनोवा॒ह्यँ॑ स॒मे जीव॑नम् \</p>
<p>यत्र॒ खलु॒ वा ए॒तँ शी॒र्ष्णा हर॑न्ति॒</p>
<p>तस्मा॑च् छीर्षहा॒र्यं॑ गि॒रौ जीव॑नम्</p>
<p>अ॒भि त्यं दे॒वँ स॑वि॒तार॒म् इत्य् अति॑छन्दस॒र्चा मि॑मीते॒ \</p>
<p>अति॑छन्दा॒ वै सर्वा॑णि॒ छन्दाँ॑सि॒</p>
<p>सर्वे॑भिर् ए॒वैनं॒ छन्दो॑भिर् मिमीते॒</p>
<p>वर्ष्म॒ वा ए॒षा छन्द॑सां॒ यद् अति॑छन्दास् \</p>
<p>यद् अति॑छन्दस॒र्चा मिमी॑ते॒ वर्ष्मै॒वैनँ॑ समा॒नानां॑ करोति॒ \</p>
<p>एक॑यैकयो॒त्सर्ग॑म् ॥</p>
<p>मि॒मी॒तेऽया॑तयाम्नियायातयाम्नियै॒वैन॑म् मिमीते॒</p>
<p>तस्मा॒न् नाना॑ {F वी॒र्या॑} {W वीर्या} अ॒ङ्गुल॑यः॒</p>
<p>सर्वा॑स्व् अङ्गु॒ष्ठम् उप॒ नि गृ॑ह्णाति॒</p>
<p>तस्मा॑त् स॒माव॑द्वीर्यो॒ऽन्याभि॑र् अ॒ङ्गुलि॑भि॒स्</p>
<p>तस्मा॒त् सर्वा॒ अनु॒ सं च॑रति॒</p>
<p>यत् स॒ह सर्वा॑भि॒र् मिमी॑त॒ सँश्लि॑ष्टा अ॒ङ्गुल॑यो जायेरन् \</p>
<p>एक॑यैकयो॒त्सर्ग॑म् मिमीते॒</p>
<p>तस्मा॒द् विभ॑क्ता जायन्ते॒</p>
<p>पञ्च॒ कृत्वो॒ यजु॑षा मिमीते॒</p>
<p>पञ्चा॑क्षरा प॒ङ्क्तिः</p>
<p>पाङ्क्तो॑ य॒ज्ञस् \</p>
<p>य॒ज्ञम् ए॒वाव॑ रुन्द्धे॒</p>
<p>पञ्च॒ कृत्व॑स् तू॒ष्णीम् ॥</p>
<p>दश॒ सम् प॑द्यन्ते॒</p>
<p>दशा॑क्षरा { वि॒राड् ^ वि॒राज् }</p>
<p>अन्नं॑ { वि॒राड् ^ वि॒राज् }</p>
<p>वि॒राजै॒वान्नाद्य॒म् अव॑ रुन्द्धे॒</p>
<p>यद् यजु॑षा॒ मिमी॑ते भू॒तम् ए॒वाव॑ रुन्द्धे॒</p>
<p>यत् तू॒ष्णीम् भ॑विष्य॒त्</p>
<p>यद् वै तावा॑न् ए॒व सोमः॒ स्याद् याव॑न्त॒म् मिमी॑ते॒ यज॑मानस्यै॒व स्या॒न् नापि॑ सद॒स्या॑नाम्</p>
<p>प्र॒जाभ्य॒स् त्वेत्य् उप॒ सम् ऊ॑हति</p>
<p>सद॒स्या॑न् ए॒वान्वाभ॑जति</p>
<p>वास॒सोप॑ नह्यति</p>
<p>सर्वदेव॒त्यं॑ वै ॥</p>
<p>वासः॒</p>
<p>सर्वा॑भिर् ए॒वैनं॑ दे॒वता॑भिः॒ सम् अ॑र्धयति</p>
<p>प॒शवो॒ वै सोमः॑</p>
<p>प्रा॒णाय॒ त्वेत्य् उप॑ नह्यति</p>
<p>प्रा॒णम् ए॒व प॒शुषु॑ दधाति</p>
<p>व्या॒नाय॒ त्वेत्य् अनु॑ शृन्थति</p>
<p>व्या॒नम् ए॒व प॒शुषु॑ दधाति॒</p>
<p>तस्मा॑त् स्व॒पन्त॑म् प्रा॒णा न ज॑हति ॥</p>
<p>यत् क॒लया॑ ते श॒फेन॑ ते क्रीणा॒नीति॒ पणे॒तागोअ॑र्घँ॒ सोमं॑ कु॒र्याद् अगोअ॑र्घं॒ यज॑मान॒म् अगोअ॑र्घम् अध्व॒र्युम् \</p>
<p>गोस् तु म॑हि॒मानं॒ नाव॑ तिरेत् \</p>
<p>गवा॑ ते क्रीणा॒नीत्य् ए॒व ब्रू॑यात् \</p>
<p>गोअ॒र्घम् ए॒व सोमं॑ क॒रोति॑ गोअ॒र्घं यज॑मानं गोअ॒र्घम् अ॑ध्व॒र्युम् \</p>
<p>न गोर् म॑हि॒मान॒म् अव॑ तिरति \</p>
<p>अ॒जया॑ क्रीणाति॒</p>
<p>सत॑पसम् ए॒वैनं॑ क्रीणाति॒</p>
<p>हिर॑ण्येन क्रीणाति॒</p>
<p>सशु॑क्रम् ए॒व ॥</p>
<p>ए॒नं॒ क्री॒णा॒ति॒</p>
<p>धे॒न्वा क्री॑णाति</p>
<p>साशि॑रम् ए॒वैनं॑ क्रीणाति \</p>
<p>ऋष॒भेण॑ क्रीणाति॒</p>
<p>सेन्द्र॑म् ए॒वैनं॑ क्रीणाति \</p>
<p>अन॒डुहा॑ क्रीणाति॒</p>
<p>वह्नि॒र् वा अ॑न॒ड्वान्</p>
<p>वह्नि॑नै॒व वह्नि॑ य॒ज्ञस्य॑ क्रीणाति</p>
<p>मिथु॒नाभ्यां॑ क्रीणाति</p>
<p>मिथु॒नस्याव॑रुद्ध्यै</p>
<p>वास॑सा क्रीणाति</p>
<p>सर्वदेव॒त्यं॑ वै वासः॒ सर्वा॑भ्य ए॒वैनं॑ दे॒वता॑भ्यः क्रीणाति॒</p>
<p>दश॒ सम् प॑द्यन्ते॒</p>
<p>दशा॑क्षरा वि॒राड् अन्नं॑ वि॒राड् वि॒राजै॒वान्नाद्य॒म् अव॑ रुन्द्धे ॥</p>
<p>तप॑सस् त॒नूर् अ॑सि प्र॒जाप॑ते॒र् वर्ण॒ इत्य् आ॑ह</p>
<p>प॒शुभ्य॑ ए॒व तद् अ॑ध्व॒र्युर् नि ह्नु॑त आ॒त्मनोऽना॑व्रस्काय॒ गछ॑ति॒ श्रिय॒म् प्र प॒शून् आ॑प्नोति॒ य ए॒वं वेद॑</p>
<p>शु॒क्रं ते॑ शु॒क्रेण॑ क्रीणा॒मीत्य् आ॑ह यथाय॒जुर् ए॒वैतत् \</p>
<p>दे॒वा वै येन॒ हिर॑ण्येन॒ सोम॒म् अक्री॑ण॒न् तत् अ॑भी॒षहा॒ पुन॒र् आद॑दत॒ को हि तेज॑सा विक्रे॒ष्यत॒ इति॒</p>
<p>येन॒ हिर॑ण्येन ॥</p>
<p>सोमं॑ क्रीणी॒यात् तद् अ॑भी॒षहा॒ पुन॒र् आ द॑दीत॒ तेज॑ ए॒वात्मन् ध॑त्ते \</p>
<p>अ॒स्मे ज्योतिः॑ सोमविक्र॒यिणि॒ तम॒ इत्य् आ॑ह॒</p>
<p>ज्योति॑र् ए॒व यज॑माने दधाति॒</p>
<p>तम॑सा॒ सोम॑विक्र॒यिण॑म् अर्पयति॒</p>
<p>यद् अनु॑पग्रथ्य ह॒न्याद् द॑न्द॒शूका॒स् ताँ समाँ॑ स॒र्पाः स्यु॑स् \</p>
<p>इ॒दम् अ॒हँ स॒र्पाणां॑ दन्द॒शूका॑नां ग्री॒वा उप॑ ग्रथ्ना॒मीत्य् आ॒हाद॑न्दशूका॒स् ताँ समाँ॑ स॒र्पा भ॑वन्ति॒ तम॑सा सोमविक्र॒यिणं॑ विध्यति</p>
<p>स्वान॑ ॥</p>
<p>भ्राजेत्य् आ॑है॒ते वा अ॒मुष्मिँ॑ लो॒के सोम॑म् अरक्ष॒न् तेभ्योऽधि॒ सोम॒म् आह॑र॒न्</p>
<p>यद् ए॒तेभ्यः॑ सोम॒क्रय॑णा॒न् नानु॑दि॒शेद् अक्री॑तोऽस्य॒ सोमः॑ स्या॒न् नास्यै॒ते॑ऽमुष्मिँ॑ लो॒के सोमँ॑ रक्षेयुस् \</p>
<p>यद् ए॒तेभ्यः॑ सोम॒क्रय॑णान् अनुदि॒शति॑ क्री॒तो॑ऽस्य॒ सोमो॑ भवत्य् ए॒ते॑ऽस्या॒मुष्मिँ॑ लो॒के सोमँ॑ रक्षन्ति ॥</p>
<p>वा॒रु॒णो वै क्री॒तः सोम॒ उप॑नद्धस् \</p>
<p>मि॒त्रो न॒ एहि॒ सुमि॑त्रधा॒ इत्य् आ॑ह</p>
<p>शान्त्यै॒ \</p>
<p>इन्द्र॑यो॒रुम् आ वि॑श॒ दक्षि॑ण॒म् इत्य् आ॑ह</p>
<p>दे॒वा वै यँ सोम॒म् अक्री॑ण॒न् तम् इन्द्र॑योरौ॒ दक्षि॑ण॒ आसा॑दयन् \</p>
<p>ए॒ष खलु॒ वा ए॒तर्हीन्द्रो॒ यो यज॑ते॒</p>
<p>तस्मा॑द् ए॒वम् अह॒ \</p>
<p>उद् आयु॑षा स्वा॒युषेत्य् आ॑ह</p>
<p>दे॒वता॑ ए॒वान्वा॒रभ्योत् ॥</p>
<p>ति॒ष्ठ॒ति॒ \</p>
<p>उ॒र्व् अ॑न्तरि॑क्ष॒म् अन्व् इ॒हीत्य् आ॑ह \</p>
<p>अन्तरिक्षदेव॒त्यो॑ ह्य् ए॑तर्हि॒ सोम॑स् \</p>
<p>अदि॑त्याः॒ सदो॒ऽस्य् अदि॑त्याः॒ सद॒ आ सी॒देत्य् आ॑ह</p>
<p>यथाय॒जुर् ए॒वैत॑त् \</p>
<p>वि वा ए॑नम् ए॒तद् अ॑र्धयति॒ यद् वा॑रु॒णँ सन्त॑म् मै॒त्रं क॒रोति॑</p>
<p>वारु॒ण्यर्चा सा॑दयति॒स्वयै॒वैनं॑ दे॒वत॑या॒ सम् अ॑र्धयति</p>
<p>वास॑सा प॒र्यान॑ह्यति</p>
<p>सर्वदेव॒त्यं॑ वै वासः॒</p>
<p>सर्वा॑भिर् ए॒व ॥</p>
<p>ए॒नं॒ दे॒वता॑भिः॒ सम् अ॑र्धयति॒ \</p>
<p>अथो॒ रक्ष॑सा॒म् अप॑हत्यै॒</p>
<p>वने॑षु॒ व्य् अ॑न्तरि॑क्षं तता॒नेत्य् आ॑ह॒</p>
<p>वने॑षु॒ हि व्य् अ॑न्तरि॑क्षं त॒तान्</p>
<p>वाज॒म् अर्व॒त्स्व् इत्य् आ॑ह</p>
<p>वाजँ॒ ह्य् अर्व॑त्सु॒</p>
<p>पयो॑ अघ्नि॒यास्व् इत्य् आ॑ह॒</p>
<p>पयो॒ ह्य् अ॑घ्नि॒यासु॑</p>
<p>हृ॒त्सु क्रतु॒म् इत्य् आ॑ह</p>
<p>हृ॒त्सु हि क्रतु॑म् \</p>
<p>वरु॑णो वि॒क्ष्व् अ॑ग्निम् इत्य् आ॑ह॒</p>
<p>वरु॑णो॒ हि वि॒क्ष्व् अ॑ग्निम् \</p>
<p>दि॒वि सूर्य॑म् ॥</p>
<p>इत्य् आ॑ह</p>
<p>दि॒वि हि सूर्य॑म् \</p>
<p>सोम॒म् अद्रा॒व् इत्य् आ॑ह</p>
<p>ग्रावा॑णो॒ वा अद्र॑य॒स्</p>
<p>तेषु॒ वा ए॒ष सोमं॑ दधाति॒ यो यज॑ते॒</p>
<p>तस्मा॑द् ए॒वम् आ॑ह॒ \</p>
<p>उद् उ॒ त्यं जा॒तवे॑दस॒म् इति॑ सौ॒र्यर्चा कृ॑ष्णाजि॒नम् प्र॒त्यान॑ह्यति॒</p>
<p>रक्ष॑सा॒म् अप॑हत्यै॒ \</p>
<p>उस्रा॒व् एतं॑ धूर्षाहा॒व् इत्य् आ॑ह</p>
<p>यथाय॒जुर् ए॒वैतत्</p>
<p>प्र च्य॑वस्व भुवस् पत॒ इत्य् आ॑ह</p>
<p>भू॒तानाँ॒ हि ॥</p>
<p>ए॒ष पति॑स् \</p>
<p>विश्वा॑न्य् अ॒भि धामा॒नीत्य् आ॑ह॒</p>
<p>विश्वा॑नि॒ ह्य् ए॑षोऽभि धामा॑नि प्र॒च्यव॑ते</p>
<p>मा त्वा॑ परिप॒री वि॑द॒द् इत्य् आ॑ह॒</p>
<p>यद् ए॒वादः सोमं॑ आह्रि॒यमा॑णं गन्ध॒र्वो वि॒श्वाव॑सुः प॒र्यमु॑ष्णा॒त् तस्मा॑द् ए॒वम् आ॑ह॒ \</p>
<p>अप॑रिमोषाय॒</p>
<p>यज॑मानस्य स्व॒स्त्यय॑न्य् अ॒सीत्य् आ॑ह॒</p>
<p>यज॑मानस्यै॒वैष य॒ज्ञस्या॑न्वार॒म्भस् \</p>
<p>अन॑वछित्त्यै॒</p>
<p>वरु॑णो॒ वा ए॒ष यज॑मानम् अ॒भ्य् ऐति॒ यत् ॥</p>
<p>क्री॒तः सोम॒ उप॑नद्धस् \</p>
<p>नमो॑ मि॒त्रस्य॒ वरु॑णस्य॒ चक्ष॒स् इत्य् आ॑ह</p>
<p>शान्त्यै॑ \</p>
<p>आ सोमं॑ वहन्ति \</p>
<p>अ॒ग्निना॒ प्रति॑ तिष्ठते॒</p>
<p>तौ स॒म्भव॑न्तौ॒ यज॑मानम् अ॒भि सम् भ॑वतः</p>
<p>पु॒रा खलु॒ वावैष मेधा॑या॒त्मान॑म् आ॒रभ्य॑ चरति॒ यो दी॑क्षि॒तस् \</p>
<p>यद् अ॑ग्नीषो॒मीय॑म् प॒शुम् आ॒लभ॑त आत्मनि॒ष्क्रय॑ण ए॒वास्य॒ { स ^ सस् }</p>
<p>तस्मा॒त् तस्य॒ नाश्य॑म्</p>
<p>पुरुषनि॒ष्क्रय॑ण इव॒ हि \</p>
<p>अथो॒ खल्व् आ॑हुस् \</p>
<p>अ॒ग्नीषोमा॑भ्यां॒ वा इन्द्रो॑ वृ॒त्रम् अ॑ह॒न्न् इति॒</p>
<p>यद् अ॑ग्नीषो॒मीय॑म् प॒शुम् आ॒लभ॑ते॒ वार्त्र॑घ्न ए॒वास्य॒ { स ^ सस् }</p>
<p>तस्मा॑द् व् आ॒श्य॑म् \</p>
<p>वा॒रु॒ण्यर्चा परि॑ चरति॒</p>
<p>स्वयै॒वैनं॑ दे॒वत॑या॒ परि॑ चरति ॥</p>

  </div>
</article>


        

        



    <aside class="card border noPrint" id="section-tree-item-taittirIyam_sArasvata-vibhAgaH_saMhitA_mUlam_vAkya-kramaH_6_1_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/6/1/">१ </a>
            <a data-toggle="collapse" href="#section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_6_1_md" role="button" aria-expanded="false" aria-controls="section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_6_1_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_6_1_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2025 Oct 4 04:58:53 UTC. (<a href="http://google.com/search?q=04%3a58%3a53%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
