<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | ४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:url" content="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/">
  <meta property="og:site_name" content="यजुर्वेदे विश्वासटिप्पन्यः">
  <meta property="og:title" content="४">
  <meta property="og:description" content="बृह॒स्पति॑र् अकामयत॒
श्रन् मे॑ दे॒वा दधी॑र॒न् गछे॑यम् पुरो॒धाम् इति॒
स ए॒तं च॑तुर्विँशतिरा॒त्रम् अ॑पश्य॒त्
तम् आह॑र॒त्
तेना॑यजत॒
ततो॒ वै तस्मै॒ श्रद् दे॒वा अद॑ध॒ताग॑छत् पुरो॒धाम् \
य ए॒वं वि॒द्वाँस॑श् चतुर्विँशतिरा॒त्रम् आस॑ते॒ श्रद् ए॑भ्यो मनु॒ष्या॑ दधते॒ गछ॑न्ति पुरो॒धाम् \
ज्योति॒र् गौर् आयु॒र् इति॑ त्र्य॒हा भ॑वन्ति \
इ॒यं वाव ज्योति॑र् अ॒न्तरि॑क्षं॒ गौर् अ॒साव् आयुः॑ ॥
इ॒मान् ए॒व लो॒कान् अ॒भ्यारो॑हन्ति \
अभिपू॒र्वं त्र्य॒हा भ॑वन्ति \
अभिपू॒र्वम् ए॒व सु॑व॒र्गं लो॒कम् अ॒भ्यारो॑हन्ति॒ \
अस॑त्त्रं॒ वा ए॒तद् यद् अ॑छन्दो॒मम् \
यच् छ॑न्दो॒मा भव॑न्ति॒ तेन॑ स॒त्त्रम् \
दे॒वता॑ ए॒व पृ॒ष्ठैर् अव॑ रुन्धते प॒शूञ् छ॑न्दो॒मैस् \">
  <meta property="og:locale" content="en_us">
  <meta property="og:type" content="article">
    <meta property="article:section" content="taittiriyam">

  <meta itemprop="name" content="४">
  <meta itemprop="description" content="बृह॒स्पति॑र् अकामयत॒
श्रन् मे॑ दे॒वा दधी॑र॒न् गछे॑यम् पुरो॒धाम् इति॒
स ए॒तं च॑तुर्विँशतिरा॒त्रम् अ॑पश्य॒त्
तम् आह॑र॒त्
तेना॑यजत॒
ततो॒ वै तस्मै॒ श्रद् दे॒वा अद॑ध॒ताग॑छत् पुरो॒धाम् \
य ए॒वं वि॒द्वाँस॑श् चतुर्विँशतिरा॒त्रम् आस॑ते॒ श्रद् ए॑भ्यो मनु॒ष्या॑ दधते॒ गछ॑न्ति पुरो॒धाम् \
ज्योति॒र् गौर् आयु॒र् इति॑ त्र्य॒हा भ॑वन्ति \
इ॒यं वाव ज्योति॑र् अ॒न्तरि॑क्षं॒ गौर् अ॒साव् आयुः॑ ॥
इ॒मान् ए॒व लो॒कान् अ॒भ्यारो॑हन्ति \
अभिपू॒र्वं त्र्य॒हा भ॑वन्ति \
अभिपू॒र्वम् ए॒व सु॑व॒र्गं लो॒कम् अ॒भ्यारो॑हन्ति॒ \
अस॑त्त्रं॒ वा ए॒तद् यद् अ॑छन्दो॒मम् \
यच् छ॑न्दो॒मा भव॑न्ति॒ तेन॑ स॒त्त्रम् \
दे॒वता॑ ए॒व पृ॒ष्ठैर् अव॑ रुन्धते प॒शूञ् छ॑न्दो॒मैस् \">
  <meta itemprop="wordCount" content="2769">
  <meta name="twitter:card" content="summary">
  <meta name="twitter:title" content="४">
  <meta name="twitter:description" content="बृह॒स्पति॑र् अकामयत॒
श्रन् मे॑ दे॒वा दधी॑र॒न् गछे॑यम् पुरो॒धाम् इति॒
स ए॒तं च॑तुर्विँशतिरा॒त्रम् अ॑पश्य॒त्
तम् आह॑र॒त्
तेना॑यजत॒
ततो॒ वै तस्मै॒ श्रद् दे॒वा अद॑ध॒ताग॑छत् पुरो॒धाम् \
य ए॒वं वि॒द्वाँस॑श् चतुर्विँशतिरा॒त्रम् आस॑ते॒ श्रद् ए॑भ्यो मनु॒ष्या॑ दधते॒ गछ॑न्ति पुरो॒धाम् \
ज्योति॒र् गौर् आयु॒र् इति॑ त्र्य॒हा भ॑वन्ति \
इ॒यं वाव ज्योति॑र् अ॒न्तरि॑क्षं॒ गौर् अ॒साव् आयुः॑ ॥
इ॒मान् ए॒व लो॒कान् अ॒भ्यारो॑हन्ति \
अभिपू॒र्वं त्र्य॒हा भ॑वन्ति \
अभिपू॒र्वम् ए॒व सु॑व॒र्गं लो॒कम् अ॒भ्यारो॑हन्ति॒ \
अस॑त्त्रं॒ वा ए॒तद् यद् अ॑छन्दो॒मम् \
यच् छ॑न्दो॒मा भव॑न्ति॒ तेन॑ स॒त्त्रम् \
दे॒वता॑ ए॒व पृ॒ष्ठैर् अव॑ रुन्धते प॒शूञ् छ॑न्दो॒मैस् \">
<script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/taittirIyam\/sArasvata-vibhAgaH\/saMhitA\/mUlam\/vAkya-kramaH\/7\/4\/".replace(basePath, "/");
  pageVars.pageParams = {};
  pageVars.pageSource = "taittirIyam\/sArasvata-vibhAgaH\/saMhitA\/mUlam\/vAkya-kramaH\/7\/4.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>







    <link rel="stylesheet" href="/vedAH_yajuH/webpack_dist/uiLib.css">
<link rel="stylesheet" href="/vedAH_yajuH/css/uiLibPrint.css" media="print" >
<link rel="stylesheet" href="/vedAH_yajuH/css/fonts.css" >
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> ४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="४">४</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/taittirIyam/sArasvata-vibhAgaH/saMhitA/mUlam/vAkya-kramaH/7/4.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>बृह॒स्पति॑र् अकामयत॒</p>
<p>श्रन् मे॑ दे॒वा दधी॑र॒न् गछे॑यम् पुरो॒धाम् इति॒</p>
<p>स ए॒तं च॑तुर्विँशतिरा॒त्रम् अ॑पश्य॒त्</p>
<p>तम् आह॑र॒त्</p>
<p>तेना॑यजत॒</p>
<p>ततो॒ वै तस्मै॒ श्रद् दे॒वा अद॑ध॒ताग॑छत् पुरो॒धाम् \</p>
<p>य ए॒वं वि॒द्वाँस॑श् चतुर्विँशतिरा॒त्रम् आस॑ते॒ श्रद् ए॑भ्यो मनु॒ष्या॑ दधते॒ गछ॑न्ति पुरो॒धाम् \</p>
<p>ज्योति॒र् गौर् आयु॒र् इति॑ त्र्य॒हा भ॑वन्ति \</p>
<p>इ॒यं वाव ज्योति॑र् अ॒न्तरि॑क्षं॒ गौर् अ॒साव् आयुः॑ ॥</p>
<p>इ॒मान् ए॒व लो॒कान् अ॒भ्यारो॑हन्ति \</p>
<p>अभिपू॒र्वं त्र्य॒हा भ॑वन्ति \</p>
<p>अभिपू॒र्वम् ए॒व सु॑व॒र्गं लो॒कम् अ॒भ्यारो॑हन्ति॒ \</p>
<p>अस॑त्त्रं॒ वा ए॒तद् यद् अ॑छन्दो॒मम् \</p>
<p>यच् छ॑न्दो॒मा भव॑न्ति॒ तेन॑ स॒त्त्रम् \</p>
<p>दे॒वता॑ ए॒व पृ॒ष्ठैर् अव॑ रुन्धते प॒शूञ् छ॑न्दो॒मैस् \</p>
<p>ओजो॒ वै वी॒र्यं॑ पृ॒ष्ठानि॑ प॒शव॑श् छन्दो॒मास् \</p>
<p>ओज॑स्य् ए॒व वी॒र्ये॑ प॒शुषु॒ प्रति॑ तिष्ठन्ति</p>
<p>बृहद्रथंत॒राभ्यां॑ यन्ति \</p>
<p>इ॒यं वाव र॑थंत॒रम् अ॒सौ बृ॒हत् \</p>
<p>आ॒भ्याम् ए॒व ॥</p>
<p>य॒न्ति॒</p>
<p>चतु॑र्विँशतिर् अर्धमा॒साः सं॑वत्स॒रः</p>
<p>सं॑वत्स॒रः सु॑व॒र्गो लो॒कः</p>
<p>अथो॑ अ॒नयो॑र् ए॒व प्रति॑ तिष्ठन्ति \</p>
<p>ए॒ते वै य॒ज्ञस्या॑ञ्ज॒साय॑नी स्रु॒ती</p>
<p>सं॑वत्स॒र ए॒व सु॑व॒र्गे लो॒के प्रति॑ तिष्ठन्ति॒ \</p>
<p>अथो॒ चतु॑र्विँशत्यक्षरा गाय॒त्री</p>
<p>ताभ्या॑म् ए॒व सु॑व॒र्गं लो॒कं य॑न्ति</p>
<p>चतुर्विँशतिरा॒त्रो भ॑वति॒</p>
<p>गा॑य॒त्री ब्र॑ह्मवर्च॒सम् \</p>
<p>गा॒य॒त्रि॒यैव ब्र॑ह्मवर्च॒सम् अव॑ रुन्धते \</p>
<p>चतु॑र्विँशतिर् अर्धमा॒साः सं॑वत्स॒रः</p>
<p>सं॑वत्स॒रः सु॑व॒र्गो लो॒कः</p>
<p>सं॑वत्स॒र ए॒व सु॑व॒र्गे लो॒के प्रति॑ तिष्ठन्ति॒ \</p>
<p>अथो॒ चतु॑र्विँशत्यक्षरा गाय॒त्री</p>
<p>गा॑य॒त्री ब्र॑ह्मवर्च॒सम् \</p>
<p>गा॒य॒त्रि॒यैव ब्र॑ह्मवर्च॒सम् अव॑ रुन्धते \</p>
<p>अतिरा॒त्राव् अ॒भितो॑ भवतस् \</p>
<p>ब्र॒ह्म॒व॒र्च॒सस्य॒ परि॑गृहीत्यै ॥</p>
<p>यथा॒ वै म॑नु॒ष्या॑ ए॒वं दे॒वा अग्र॑ आस॒न्</p>
<p>ते॑ऽकामयन्त॒ \</p>
<p>अव॑र्तिम् पा॒प्मान॑म् मृ॒त्युम् अ॑प॒हत्य॒ दैवीँ॑ सँ॒सदं॑ गछे॒मेति॒</p>
<p>त ए॒तं च॑तुर्विँशतिरा॒त्रम् अ॑पश्य॒न्</p>
<p>तम् आह॑र॒न्</p>
<p>तेना॑यजन्त॒</p>
<p>ततो॒ वै तेऽव॑र्तिम् पा॒प्मान॑म् मृ॒त्युम् अ॑प॒हत्य॒ दैवीँ॑ सँ॒सद॑म् अगछ॒न्</p>
<p>य ए॒वं वि॒द्वाँस॑श् चतुर्विँशतिरा॒त्रम् आस॒तेऽव॑र्तिम् ए॒व पा॒प्मान॑म् अप॒हत्य॒ श्रियं॑ गछन्ति</p>
<p>श्रीर् हि म॑नु॒ष्य॑स्य ॥</p>
<p>दैवी॑ सँ॒सद् \</p>
<p>ज्योति॑र् अतिरा॒त्रो भ॑वति</p>
<p>सुव॒र्गस्य॑ लो॒कस्यानु॑ख्यात्यै</p>
<p>पृष्ठ्यः॑ षड॒हो भ॑वति॒</p>
<p>षड् वा ऋ॒तवः॑ संवत्स॒रस्</p>
<p>तम् मासा॑ अर्धमा॒सा ऋ॒तवः॑ प्र॒विश्य॒ दैवीँ॑ सँ॒सद॑म् अगछ॒न्</p>
<p>य ए॒वं वि॒द्वाँस॑श् चतुर्विँशतिरा॒त्रम् आस॑ते संवत्स॒रम् ए॒व प्र॒विश्य॒ वस्य॑सीँ सँ॒सदं॑ गछन्ति॒</p>
<p>त्रय॑स् त्रयस्त्रिँ॒शा अ॒वस्ता॑द् भवन्ति॒ त्रय॑स् त्रयस्त्रिँ॒शाः प॒रस्ता॑त्</p>
<p>त्र॒य॒स्त्रिँ॒शैर् ए॒वोभ॑व॒योतोऽव॑र्तिम् पा॒प्मान॑म् अप॒हत्य॒ दैवीँ॑ सँ॒सद॑म् मध्य॒तः ॥</p>
<p>ग॒छ॒न्ति॒</p>
<p>पृ॒ष्ठानि॒ हि दैवी॑ सँ॒सद् \</p>
<p>जा॒मि वा ए॒तत् कु॑र्वन्ति॒ यत् त्रय॑स् त्रयस्त्रिँ॒शा अ॒न्वञ्च॑स् \</p>
<p>मध्येऽनि॑रुक्तो भवति॒ तेनाजा॑मि \</p>
<p>ऊ॒र्ध्वानि॑ पृ॒ष्ठानि॑ भवन्त्य् ऊ॒र्ध्वाश् छ॑न्दो॒मास् \</p>
<p>उ॒भाभ्याँ॑ रू॒पाभ्याँ॑ सुव॒र्गं लो॒कं य॑न्ति॒ \</p>
<p>अस॑त्त्रं॒ वा ए॒तद् यद् अ॑छन्दो॒मम् \</p>
<p>यच् छ॑न्दो॒मा भव॑न्ति॒ तेन॑ स॒त्त्रम् \</p>
<p>दे॒वता॑ ए॒व पृ॒त्ष्ठैर् अव॑ रुन्धते प॒शूञ् छ॑न्दो॒मैस् \</p>
<p>ओजो॒ वै वी॒र्य॑म् पृ॒ष्ठानि॑ प॒शवः॑ ॥</p>
<p>छ॒न्दो॒मास् \</p>
<p>ओज॑स्य् ए॒व वी॒र्ये॑ प॒शुषु॒ प्रति॑ तिष्ठन्ति॒</p>
<p>त्रय॑स् त्रयस्त्रिँ॒शा अ॒वस्ता॑द् भवन्ति॒ त्रय॑स् त्रयस्त्रिँ॒शाः प॒रस्ता॒न् मध्ये॑ पृ॒ष्ठानि॒ \</p>
<p>उरो॒ वै त्र॑यस्त्रिँ॒शा आ॒त्मा पृ॒ष्ठानि॑ \</p>
<p>आ॒त्मन॑ ए॒व तद् यज॑मानाः॒ शर्म॑ नह्य॒न्तेऽना॑र्त्यै</p>
<p>बृहद्रथंत॒राभ्यां॑ यन्ति \</p>
<p>इ॒यं वाव र॑थंत॒रम् अ॒सौ बृ॒हत् \</p>
<p>आ॒भ्याम् ए॒व य॑न्ति॒ \</p>
<p>अथो॑ अ॒नयो॑र् ए॒व प्रति॑ तिष्ठन्ति \</p>
<p>ए॒ते वै य॒ज्ञस्या॑ञ्ज॒साय॑नी स्रु॒ती</p>
<p>ताभ्या॑म् ए॒व ॥</p>
<p>सु॒व॒र्गं लो॒कं य॑न्ति॒</p>
<p>अ॒ति॒रा॒त्राव् अ॒भितो॑ भवतस् \</p>
<p>ब्र॒ह्म॒व॒र्च॒सस्य॒ परि॑गृहीत्यै ॥</p>
<p>परा॑ञ्चो॒ वा ए॒ते सु॑व॒र्गं लो॒कम् अ॒भ्यारो॑हन्ति॒ ये प॑रा॒चीना॑नि पृ॒ष्ठान्य् उ॑प॒यन्ति॑</p>
<p>प्र॒त्यङ् ष॑ड॒हो भ॑वति प्र॒त्यव॑रूढ्या॒ अथो॒ प्रति॑ष्ठित्यै \</p>
<p>उ॒भयो॑र् लो॒कयो॑र् ऋ॒द्ध्वोत् ति॑ष्ठन्ति</p>
<p>त्रि॒वृतोऽधि॑ त्रि॒वृत॒म् उप॑ यन्ति॒ स्तोमा॑नाँ॒ सम्प॑त्त्यै प्रभ॒वाय॒</p>
<p>ज्योति॑र् अग्निष्टो॒मो भ॑वति \</p>
<p>अ॒यं वाव स क्षय॑स् \</p>
<p>अ॒स्माद् ए॒व तेन॒ क्षया॒न् न य॑न्ति</p>
<p>चतुर्विँशतिरा॒त्रो भ॑वति</p>
<p>ऋ॒क्षा वा इ॒यम् अ॑लो॒मका॑सीत्</p>
<p>साका॑मयत॒ \</p>
<p>ओष॑धीभि॒र् वन॒स्पति॑भिः॒ प्र जा॑ये॒येति॒</p>
<p>सैतास् त्रिँ॒शतँ॒ रात्री॑र् अपश्य॒त्</p>
<p>ततो॒ वा इ॒यम् ओष॑धीभि॒र् वन॒स्पति॑भिः॒ प्राजा॑यत॒</p>
<p>ये प्र॒जाका॑माः प॒शुका॑माः॒ स्युस् त ए॒ता आ॑सीरन्</p>
<p>प्रैव जा॑यन्ते प्र॒जया॑ प॒शुभि॑स् \</p>
<p>इ॒यं वा अ॑क्षुध्य॒त्</p>
<p>सैतां वि॒राज॑म् अपश्यत्</p>
<p>ताम् आ॒त्मन् धि॒त्वान्नाद्य॒म् अवा॑रु॒न्द्धौष॑धीः ॥</p>
<p>वन॒स्पती॑न् प्र॒जाम् प॒शून्</p>
<p>तेना॑वर्धत</p>
<p>सा जे॒मान॑म् अम्हि॒मान॑म् अगछत् \</p>
<p>य ए॒वं वि॒द्वाँस॑ ए॒ता आस॑ते वि॒राज॑म् ए॒वात्मन् धि॒त्वान्नाद्य॒म् अव॑ रुन्धते॒</p>
<p>वर्ध॑न्ते प्र॒जया॑ पशुभिस् \</p>
<p>जे॒मान॑म् महि॒मानं॑ गछन्ति॒</p>
<p>ज्योति॑र् अतिरा॒त्रो भ॑वति सुव॒र्गस्य॑ लो॒कस्यानु॑ख्यात्यै</p>
<p>पृष्ठ्यः॑ षड॒हो भ॑वति॒</p>
<p>षड् वा ऋ॒तवः॒ षट् पृ॒ष्ठानि॑</p>
<p>पृ॒ष्ठैर् ए॒वर्तून् अ॒न्वारो॑हन्त्य् ऋ॒तुभिः॑ संवत्स॒रम् \</p>
<p>ते सं॑वत्स॒र ए॒व ॥</p>
<p>प्रति॑ तिष्ठन्ति</p>
<p>त्रयस्त्रिँ॒शात् त्र॑यस्त्रिँ॒शम् उप॑ यन्ति य॒ज्ञस्य॒ संत॑त्यै॒ \</p>
<p>अथो॑ प्र॒जाप॑ति॒र् वै त्र॑यस्त्रिँ॒शः प्र॒जाप॑तिम् ए॒वा र॑भन्ते॒ प्रति॑ष्ठित्यै</p>
<p>त्रिण॒वो भ॑वति॒ विजि॑त्यै \</p>
<p>एकविँ॒शो भ॑वति॒ प्रति॑ष्ठित्यै॒ \</p>
<p>अथो॒ रुच॑म् ए॒वात्मन् द॑धते</p>
<p>त्रि॒वृद् अ॑ग्नि॒ष्टुद् भ॑वति</p>
<p>पा॒प्मान॑म् ए॒व तेन॒ निर् द॑ह॒न्तेऽथो॒ तेजो॒ वै त्रि॒वृत् तेज॑ ए॒वात्मन् द॑धते</p>
<p>पञ्चद॒श इ॑न्द्रस्तो॒मो भ॑वति \</p>
<p>इन्द्रि॒यम् ए॒वाव॑ ॥</p>
<p>रु॒न्ध॒ते॒</p>
<p>स॒प्त॒द॒शो भ॑वति \</p>
<p>अ॒न्नाद्य॒स्याव॑रुद्ध्यै॒ \</p>
<p>अथो॒ प्रैव तेन॑ जायन्ते \</p>
<p>एकविँ॒शो भ॑वति॒</p>
<p>र्पति॑ष्ठित्यै॒ \</p>
<p>अथो॒ रुच॑म् ए॒वात्मन् द॑धते</p>
<p>चतुर्विँ॒शो भ॑वति॒</p>
<p>चतु॑र्विँशतिर् अर्धमा॒साः सं॑वत्स॒रः</p>
<p>सं॑वत्स॒रः सु॑व॒र्गो लो॒कः</p>
<p>सं॑वत्स॒र ए॒व सु॑व॒र्गे लो॒के प्रति॑ तिष्ठन्ति॒ \</p>
<p>अथो॑ ए॒ष वै वि॑षू॒वान्</p>
<p>वि॑षू॒वन्तो॑ भवन्ति॒ य ए॒वं वि॒द्वाँस॑ ए॒ता आस॑ते</p>
<p>चतुर्विँ॒शात् पृ॒ष्ठान्य् उप॑ यन्ति</p>
<p>संवत्स॒र ए॒व प्र॑ति॒ष्ठाय॑ ॥</p>
<p>दे॒वता॑ अ॒भ्यारो॑हन्ति</p>
<p>त्रयस्त्रिँ॒शात् त्र॑यस्त्रिँ॒शम् उप॑ यन्ति॒</p>
<p>त्रय॑स्त्रिँश॒द् वै दे॒वता॑स् \</p>
<p>दे॒वता॑स्व् ए॒व प्रति॑ तिष्ठन्ति</p>
<p>त्रिण॒वो भ॑वति \</p>
<p>इ॒मे वै लो॒कास् त्रि॑ण॒वस् \</p>
<p>ए॒ष्व् ए॑व लो॒केषु॒ प्रति॑ तिष्ठन्ति</p>
<p>द्वाव् ए॑कविँ॒शौ भ॑वतः</p>
<p>प्रति॑ष्ठित्यै॒ \</p>
<p>अथो॒ रुच॑म् ए॒वात्मन् द॑धते</p>
<p>ब॒हवः॑ षोड॒शिनो॑ भवन्ति॒</p>
<p>तस्मा॑द् ब॒हवः॑ प्र॒जासु॒ वृषा॑णस् \</p>
<p>यद् ए॒ते स्तोमा॒ व्यति॑षक्ता॒ भव॑न्ति॒</p>
<p>तस्मा॑द् इ॒यम् ओष॑धीभि॒र् वन॒स्पति॑भि॒र् व्यति॑षक्ता ॥</p>
<p>व्यति॑षज्यन्ते प्र॒जया॑ प॒शुभि॒र् य ए॒वं वि॒द्वाँस॑ ए॒ता आस॑ते॒ \</p>
<p>अकॢ॑प्ता॒ वा ए॒ते सु॑व॒र्गं लो॒कं य॑न्ति \</p>
<p>उच्चाव॒चान् हि स्तोमा॑न् उप॒यन्ति॒</p>
<p>यद् ए॒त ऊ॒र्ध्वाः कॢ॒प्ता स्तोमा॒ भव॑न्ति कॢ॒प्ता ए॒व सु॑व॒र्गं लो॒कं य॑न्त्य् उ॒भयो॑र् एभ्यो लो॒कयोः॑ कल्पते</p>
<p>त्रिँ॒शद् ए॒तास्</p>
<p>त्रिँ॒श॒द॒क्ष॒रा॒ { वि॒राड् ^ वि॒राज् }</p>
<p>अन्नं॑ { वि॒राड् ^ वि॒राज् }</p>
<p>वि॒राजै॒वान्नाद्य॒म् अव॑ रुन्धते \</p>
<p>अतिरा॒त्राव् अ॒भितो॑ भवतस् \</p>
<p>अ॒न्नाद्य॑स्य॒ परि॑गृहीत्यै ॥</p>
<p>प्र॒जाप॑तिः सुव॒र्गं लो॒कम् ऐ॒त्</p>
<p>तं दे॒वा येन॑येन॒ छन्द॒सानु॒ प्रायु॑ञ्जत॒ तेन॒ नाप्नु॑व॒न्</p>
<p>त ए॒ता द्वात्रिँ॑शतँ॒ रात्री॑र् अपश्यन्</p>
<p>{ द्वात्रिँ॑शदक्षरानु॒ष्टुग् ^ द्वात्रिँ॑शदक्षरानु॒ष्टुभ् }</p>
<p>आनु॑ष्टुभः प्र॒जाप॑तिः</p>
<p>स्वेनै॒व छन्द॑सा प्र॒जाप॑ति॒म् आप्त्वाभ्या॒रुह्य॑ सुव॒र्गं लो॒कम् आ॑य॒न्</p>
<p>य ए॒वं वि॒द्वाँस॑ ए॒ता आस॑ते॒ द्वात्रिँ॑शद् ए॒तास् \</p>
<p>{ द्वात्रिँ॑शदक्षरानु॒ष्टुग् ^ द्वात्रिँ॑शदक्षरानु॒ष्टुभ् }</p>
<p>आनु॑ष्टुभः प्र॒जाप॑तिः</p>
<p>स्वेनै॒व छन्द॑सा प्र॒जाप्ति॑म् आ॒प्त्वा श्रियं॑ गछन्ति ॥</p>
<p>श्रीर् हि म॑नु॒ष्य॑स्य सुव॒र्गो लो॒कस् \</p>
<p>द्वात्रिँ॑शद् ए॒तास् \</p>
<p>{ द्वात्रिँ॑शदक्षरानु॒ष्टुग् ^ द्वात्रिँ॑शदक्षरानु॒ष्टुभ् }</p>
<p>वाग् { अ॑नु॒ष्टुप् ^ अ॑नु॒ष्टुभ् }</p>
<p>सर्वा॑म् ए॒व वाच॑म् आप्नुवन्ति॒</p>
<p>सर्वे॑ वा॒चो व॑दि॒तारो॑ भवन्ति॒</p>
<p>सर्वे॒ हि श्रि॒यं गछ॑न्ति॒</p>
<p>ज्योति॒र् गौर् आयु॒र् इति॑ त्र्य॒हा भ॑वन्ति \</p>
<p>इ॒यं वाव ज्योति॑र् अ॒न्तरि॑क्षं॒ गौर् अ॒साव् आयु॑र् इ॒मान् ए॒व लो॒कान् अ॒भ्यारो॑हन्ति \</p>
<p>अभिपू॒र्वं त्र्य॒हा भ॑वन्ति \</p>
<p>अभिपू॒र्वम् ए॒व सु॑व॒र्गं लो॒कम् अ॒भ्यारो॑हन्ति</p>
<p>बृहद्रथंत॒राभ्यां॑ यन्ति ॥</p>
<p>इ॒यं वाव र॑थंत॒रम् अ॒सौ बृ॒हत् \</p>
<p>आ॒भ्याम् ए॒व य॑न्ति॒ \</p>
<p>अथो॑ अ॒नयो॑र् ए॒व प्रति॑ तिष्ठन्ति \</p>
<p>ए॒ते वै य॒ज्ञस्या॑ञ्ज॒साय॑नी स्रु॒ती</p>
<p>ताभ्या॑म् ए॒व सु॑व॒र्गं लो॒कं य॑न्ति॒</p>
<p>परा॑ञ्चो॒ वा ए॒ते सु॑व॒र्गं लो॒कम् अ॒भ्यारो॑हन्ति॒ ये परा॑चस् त्र्य॒हान् उ॑प॒यन्ति॑</p>
<p>प्र॒त्यङ् त्र्य॒हो भ॑वति॒ प्रत्य॑वरूढ्या॒ अथो॒ प्रति॑ष्ठित्यै \</p>
<p>उ॒भयो॑र् लो॒कयो॑र् ऋ॒द्ध्वोत् ति॑ष्ठन्ति</p>
<p>द्वात्रिँ॑शद् ए॒तास्</p>
<p>तासां॒ यास् त्रिँ॒शत् त्रिँ॒शद॑क्षरा वि॒राड् अन्नं॑ वि॒राड् वि॒राजै॒वान्नाद्य॒म् अव॑ रुन्धते॒</p>
<p>ये द्वे अ॑होरा॒त्रे ए॒व ते उ॒भाभ्याँ॑ रू॒पाभ्याँ॑ सुव॒र्गं लो॒कं य॑न्ति \</p>
<p>अतिरा॒त्राव् अ॒भितो॑ भवतः॒ परि॑गृहीत्यै ॥</p>
<p>द्वे वाव दे॑वस॒त्त्रे द्वा॑दशा॒हश् च॑ त्रयस्त्रिँशद॒हश् च॒</p>
<p>य ए॒वं वि॒द्वाँस॑स् त्रयस्त्रिँशद॒हम् आस॑ते सा॒क्षाद् ए॒व दे॒वता॑ अ॒भ्यारो॑हन्ति॒</p>
<p>यथा॒ खलु॒ वै श्रेया॑न् अ॒भ्यारू॑ढः का॒मय॑ते॒ तथा॑ करोति॒</p>
<p>यद्य् अ॑व॒विध्य॑ति॒ पापी॑यान् भवति॒</p>
<p>यदि॒ नाव॒विध्य॑ति स॒दृङ्</p>
<p>य ए॒वं वि॒द्वाँस॑स् त्रयस्त्रिँशद॒हम् आस॑ते॒ वि पा॒प्मना॒ भ्रातृ॑व्ये॒णा व॑र्तन्तेऽह॒र्भाजो॒ वा ए॒ता दे॒वा अग्र॒ आह॑रन् ॥</p>
<p>अह॒र् एकोऽभ॑ज॒ताह॒र् एक॑स्</p>
<p>ताभि॒र् वै ते प्र॒बाहु॒ग् आर्ध्नु॑व॒न्</p>
<p>य ए॒वं वि॒द्वाँस॑स् त्रयस्त्रिँशद॒हम् आस॑ते॒ सर्व॑ ए॒व प्र॒बाहु॑ग् ऋध्नुवन्ति॒</p>
<p>सर्वे॒ ग्राम॑णीय॒म् प्राप्नु॑वन्ति</p>
<p>पञ्चा॒हा भ॑वन्ति॒</p>
<p>पञ्च॒ वा ऋ॒तवः॑ संवत्स॒रस् \</p>
<p>ऋ॒तुष्व् ए॒व सं॑वत्स॒रे प्रति॑ तिष्ठन्ति॒ \</p>
<p>अथो॒ पञ्चा॑क्षरा प॒ङ्क्तिः</p>
<p>पाङ्क्तो॑ य॒ज्ञस् \</p>
<p>य॒ज्ञम् ए॒वाव॑ रुन्धते</p>
<p>त्रीण्य् आ॑श्वि॒नानि॑ भवन्ति॒</p>
<p>त्रय॑ इ॒मे लो॒कास् \</p>
<p>ए॒षु॒ ॥</p>
<p>ए॒व लो॒केषु॒ प्रति॑ तिष्ठन्ति॒ \</p>
<p>अथो॒ त्रीणि॒ वै य॒ज्ञस्ये॑न्द्रि॒याणि॑</p>
<p>तान्य् ए॒वाव॑ रुन्धते</p>
<p>विश्व॒जिद् भ॑वत्य् अ॒न्नाद्य॒स्याव॑रुद्ध्यै॒</p>
<p>सर्व॑पृष्ठो भवति॒</p>
<p>सर्व॑स्या॒भिजि॑त्यै</p>
<p>वाग् वै द्वा॑दशा॒हस् \</p>
<p>यत् पु॒रस्ता॑द् द्वादशा॒हम् उ॑पे॒युर् अना॑प्तां॒ वाच॒म् उपे॑युर् उप॒दासु॑कैषां॒ वाक् स्या॑त् \</p>
<p>उ॒परि॑ष्टाद् द्वादशा॒हम् उप॑ यन्त्य् आ॒प्ताम् ए॒व वाच॒म् उप॑ यन्ति॒ तस्मा॑द् उ॒परि॑ष्टाद् वा॒चा व॑दामस् \</p>
<p>अ॒वा॒न्त॒रम् ॥</p>
<p>वै द॑शरा॒त्रेण॑ प्र॒जाप॑तिः प्र॒जा अ॑सृजत॒</p>
<p>यद् द॑शरा॒त्रो भव॑ति प्र॒जा ए॒व तद् यज॑मानाः सृजन्ते \</p>
<p>ए॒ताँ ह॒ वा उ॑द॒ङ्कः शौ॑ल्बाय॒नः स॒त्त्रस्यर्द्धि॑म् उवाच॒ यद् द॑शरा॒त्रस् \</p>
<p>यद् द॑शरा॒त्रो भव॑ति स॒त्त्रस्यर्द्ध्यै॒ \</p>
<p>अथो॒ यद् ए॒व पूर्वे॒ष्व् अहः॑सु॒ विलो॑म क्रि॒यते॒ तस्यै॒वैषा शान्ति॑स् \</p>
<p>द्व्य॒नी॒का वा ए॒ता रात्र॑यो॒ यज॑माना विश्व॒जित्</p>
<p>स॒हाति॑रा॒त्रेण॒ पूर्वाः॒ षोड॑श स॒हाति॑रा॒त्रेणोत्त॑राः॒ षोड॑श॒</p>
<p>य ए॒वं वि॒द्वाँस॑स् त्रयस्त्रिँशद॒हम् आस॑त॒ ऐषां॑ द्व्यनी॒का प्र॒जा जा॑यते \</p>
<p>अतिरा॒त्राव् अ॒भितो॑ भवतः॒</p>
<p>परि॑गृहीत्यै ॥</p>
<p>आ॒दि॒त्या अ॑कामयन्त</p>
<p>सुव॒र्गं लो॒कम् इ॑या॒मेति॒</p>
<p>ते सु॑व॒र्गं लो॒कं न प्राजा॑न॒न् न सु॑व॒र्गं लो॒कम् आ॑य॒न्</p>
<p>त ए॒तँ ष॑ट्त्रिँशद्रा॒त्रम् अ॑पश्य॒न्</p>
<p>तम् आह॑र॒न्</p>
<p>तेना॑यजन्त॒</p>
<p>ततो॒ वै ते सु॑व॒र्गं लो॒कम् प्राजा॑नन्त् सुव॒र्गं लो॒कम् आ॑य॒न्</p>
<p>य ए॒वं वि॒द्वाँसः॑ षट्त्रिँशद्रा॒त्रम् आस॑ते सुव॒र्गम् ए॒व लो॒कम् प्र जा॑नन्ति सुव॒र्गं लो॒कं य॑न्ति॒</p>
<p>ज्योति॑र् अतिरा॒त्रः ॥</p>
<p>भ॒व॒ति॒</p>
<p>ज्योति॑र् ए॒व पु॒रस्ता॑द् दधते</p>
<p>सुव॒र्गस्य॑ लो॒कस्यानु॑ख्यात्यै</p>
<p>षड॒हा भ॑वन्ति॒</p>
<p>षड् वा ऋ॒तव॑स् \</p>
<p>ऋ॒तुष्व् ए॒व प्रति॑ तिष्ठन्ति</p>
<p>च॒त्वारो॑ भवन्ति॒</p>
<p>चत॑स्रो॒ दिश॑स् \</p>
<p>दि॒क्ष्व् ए॑व प्रति॑ तिष्ठन्ति॒ \</p>
<p>अस॑त्त्रं॒ वा ए॒तद् यद् अ॑छन्दो॒मम् \</p>
<p>यच् छ॑न्दो॒मा भव॑न्ति॒ तेन॑ स॒त्त्रम् \</p>
<p>दे॒वता॑ ए॒व पृ॒ष्ठैर् अव॑ रुन्धते प॒शूञ् छ॑न्दो॒मैस् \</p>
<p>ओजो॒ वै री॒व्य॑म् पृ॒ष्ठानि॑ प॒शव॑श् छन्दो॒मास् \</p>
<p>ओज॑स्य् ए॒व ॥</p>
<p>वी॒र्ये॑ प्रति॑ तिष्ठन्ति</p>
<p>षट्त्रिँशद्रा॒त्रो भ॑वति॒</p>
<p>षट्त्रिँ॑शदक्षरा बृह॒ती</p>
<p>बार्ह॑ताः प॒शव॑स् \</p>
<p>बृ॒ह॒त्यैव प॒शून् अव॑ रुन्धते</p>
<p>बृह॒ती छन्द॑साँ॒ स्वारा॑ज्य॒म् आश्नु॑त \</p>
<p>अश्नु॒वते॒ स्वारा॑ज्यं॒ य ए॒वं वि॒द्वाँसः॑ षट्त्रिँशद्रा॒त्रम् आस॑ते सुव॒र्गम् ए॒व लो॒कं य॑न्ति \</p>
<p>अतिरा॒त्राव् अ॒भितो॑ भवतः सुव॒र्गस्य॑ लो॒कस्य॒ परि॑गृहीत्यै ॥</p>
<p>वसि॑ष्ठो ह॒तपु॑त्रोऽकामयत</p>
<p>वि॒न्देय॑ प्र॒जाम् अ॒भि सौ॑दा॒सान् भ॑वेय॒म् इति॒</p>
<p>स ए॒तम् ए॑कस्मान्नपञ्चाशम् अपश्य॒त्</p>
<p>तम् आह॑र॒त्</p>
<p>तेना॑यजत॒</p>
<p>ततो॒ वै सोऽवि॑न्दत प्र॒जाम् अ॒भि सौ॑दा॒सान् अ॑भवत् \</p>
<p>य ए॒वं वि॒द्वाँस॑ एकस्मान्नपञ्चा॒शम् आस॑ते वि॒न्दन्ते॑ प्र॒जाम् अ॒भि भ्रातृ॑व्यान् भवन्ति॒</p>
<p>त्रय॑स् त्रि॒वृतो॑ऽग्निष्टो॒मा भ॑वन्ति॒</p>
<p>वज्र॑स्यै॒व मुक॒ह्ँ सँ श्य॑न्ति॒</p>
<p>दश॑ पञ्चदशा भवन्ति</p>
<p>पञ्चद॒शो वज्रः॑ ॥</p>
<p>वज्र॑म् ए॒व भ्रातृ॑व्येभ्यः॒ प्र ह॑रन्ति</p>
<p>षोडशि॒मद् द॑श॒मम् अह॑र् भवति॒</p>
<p>वज्र॑ ए॒व वी॒र्यं॑ दधति</p>
<p>द्वाद॑श सप्तद॒शा भ॑वन्ति \</p>
<p>अ॒न्नाद्य॒स्याव॑रुद्ध्यै॒ \</p>
<p>अथो॒ प्रैव तैर् जा॑यन्ते</p>
<p>पृष्ठ्यः षड॒हो भ॑वति॒</p>
<p>षड् वा ऋ॒तवः॒</p>
<p>षट् पृ॒ष्ठानि॑</p>
<p>पृ॒ष्ठैर् ए॒वर्तून् अ॒न्वारो॑हन्त्य् ऋ॒तुभिः॑ संवत्स॒रम् \</p>
<p>ते सं॑वत्स॒र ए॒व प्रति॑ तिष्ठन्ति</p>
<p>द्वाद॑शैकविँ॒शा भ॑वन्ति॒</p>
<p>प्रति॑ष्ठित्यै॒ \</p>
<p>अथो॒ रुच॑म् ए॒वात्मन् ॥</p>
<p>द॒ध॒ते॒</p>
<p>ब॒हवः॑ षोड॒शिनो॑ भवन्ति॒</p>
<p>विजि॑त्यै॒</p>
<p>षड् आ॑श्वि॒नानि॑ भवन्ति॒</p>
<p>षड् वा ऋ॒तव॑स् \</p>
<p>ऋ॒तुष्व् ए॒व प्रति॑ तिष्ठन्ति \</p>
<p>ऊनातिरि॒क्ता वा ए॒ता रात्र॑यस् \</p>
<p>ऊ॒नास् तद् यद् एक॑स्यै॒ न प॑ञ्चा॒शद् अति॑रिक्ता॒स् तद् यद् भूय॑सीर् अ॒ष्टाच॑त्वारिँशतस् \</p>
<p>ऊ॒नाच् च॒ खलु॒ वा अति॑रिक्ताच् च प्र॒जाप॑तिः॒ प्राजा॑यत \</p>
<p>ये प्र॒जाका॑माः प॒शुका॑माः॒ स्युस् त ए॒ता आ॑सीरन्</p>
<p>प्रैव जा॑यन्ते प्र॒जया॑ प॒शुभि॑स् \</p>
<p>वै॒रा॒जो वा ए॒ष य॒ज्ञो यद् ए॑कस्मान्नपञ्चा॒शस् \</p>
<p>य ए॒वं वि॒द्वाँस॑ एकस्मान्नपञ्चाश॒म् आस॑ते वि॒राज॑म् ए॒व ग॑छन्त्य् अन्ना॒दा भ॑वन्ति \</p>
<p>अतिरा॒त्राव् अ॒भितो॑ भवतस् \</p>
<p>अ॒न्नाद्य॑स्य॒ परि॑गृहीत्यै ॥</p>
<p>सं॒व॒त्स॒राय॑ दीक्षि॒ष्यमा॑णा एकाष्ट॒कायां॑ दीक्षेरन् \</p>
<p>ए॒षा वै सं॑वत्स॒रस्य॒ पत्नी॒ यद् ए॑काष्ट॒का \</p>
<p>ए॒तस्यां॒ वा ए॒ष ए॒टँ रात्रिं॑ वसति</p>
<p>सा॒क्षाद् ए॒व सं॑वत्स॒रम् आ॒रभ्य॑ दीक्षन्ते \</p>
<p>आर्तं॒ वा ए॒ते सं॑वत्स॒रस्या॒भि दी॑क्षन्ते॒ य ए॑काष्ट॒कायां॒ दीक्ष॒न्तेऽन्त॑नामानाव् ऋ॒तू भ॑वतस् \</p>
<p>व्य॑स्तं॒ वा ए॒ते सं॑वत्स॒रस्या॒भि दी॑क्षन्ते॒ य ए॑काष्ट॒कायां॒ दीक्ष॒न्तेऽन्त॑नामानाव् ऋ॒तू भ॑वतः</p>
<p>फ॒ल्गु॒नी॒पू॒र्ण॒मा॒से दी॑क्षेर॒न्</p>
<p>मुखं॒ वा ए॒तत् ॥</p>
<p>सं॒व॒त्स॒रस्य॒ यत् फ॑ल्गुनीपूर्णमा॒सस् \</p>
<p>मु॒ख॒त ए॒व सं॑वत्स॒रम् आ॒रभ्य॑ दीक्षन्ते॒</p>
<p>तस्यैकै॒व नि॒र्या यत् साम्मे॑घ्ये विषू॒वान्त् स॒म्पद्य॑ते</p>
<p>चित्रापूर्णमा॒से दी॑क्षेर॒न्</p>
<p>मुखं॒ वा ए॒तत् सं॑वत्स॒रस्य॒ यच् चि॑त्रापूर्णमा॒सस् \</p>
<p>मु॒ख॒त ए॒व सं॑वत्स॒रम् आ॒रभ्य॑ दीक्षन्ते॒</p>
<p>तस्य॒ न का च॒न नि॒र्या भ॑वति</p>
<p>चतुर॒हे पु॒रस्ता॑त् पौर्णमा॒स्यै दी॑क्षेर॒न्</p>
<p>तेषा॑म् एकाष्ट॒कायां॑ क्र॒यः सम् प॑द्यते॒</p>
<p>तेनैका॑ष्ट॒कां न छ॒म्बट् कु॑र्वन्ति॒</p>
<p>तेषा॑म् ॥</p>
<p>पू॒र्व॒प॒क्षे सु॒त्या सम् प॑द्यते</p>
<p>पूर्वप॒क्षम् मासा॑ अ॒भि सम् प॑द्यन्ते॒</p>
<p>ते पू॑र्वप॒क्ष उत् ति॑ष्ठन्ति</p>
<p>तान् उ॒त्तिष्ठ॑त॒ ओष॑धयो॒ वन॒स्पत॒योऽनूत् ति॑ष्ठन्ति</p>
<p>तान् क॑ल्या॒णी की॒र्तिर् अनूत् ति॑ष्ठति॒ \</p>
<p>अरा॑त्सुर् इ॒मे यज॑माना॒ इति॒</p>
<p>तद् अनु॒ सर्वे॑ राध्नुवन्ति ॥</p>
<p>सु॒व॒र्गं वा ए॒ते लो॒कं य॑न्ति॒ ये स॒त्त्रम् उ॑प॒यन्ति॑ \</p>
<p>अ॒भीन्ध॑त ए॒व दी॒क्षाभि॑र् आ॒त्मानँ॑ श्रपयन्त उप॒सद्भि॑स् \</p>
<p>द्वाभ्यां॒ लोमाव॑ द्यन्ति॒ द्वाभ्यां॒ त्वच॑म् \</p>
<p>द्वाभ्या॒म् असृ॑त् \</p>
<p>द्वाभ्या॑म् माँ॒सम् \</p>
<p>द्वाभ्या॒म् अस्थि॑</p>
<p>द्वाभ्या॑म् म॒ज्जान॑म्</p>
<p>आ॒त्मद॑क्षिणं॒ वै स॒त्त्रम्</p>
<p>आ॒त्मान॑म् ए॒व दक्षि॑णां नी॒त्वा सु॑व॒र्गं लो॒कं य॑न्ति॒</p>
<p>शिखा॒म् अनु॒ प्र व॑पन्ते \</p>
<p>ऋद्ध्यै॒ \</p>
<p>अथो॒ रघी॑याँसः सुव॒र्गं लो॒कम् अ॑या॒मेति॑ ॥</p>
<p>ब्र॒ह्म॒वा॒दिनो॑ वदन्ति \</p>
<p>अतिरा॒त्रः प॑र॒मो य॑ज्ञक्रतू॒नां कस्मा॒त् तम् प्र॑थ॒मम् उप॑ य॒न्तीति॑ \</p>
<p>ए॒तद् वा अ॑ग्निष्टो॒मम् प्र॑थ॒मम् उप॑ य॒न्त्य् अथो॒क्थ्य॑म् अथ॑ षोड॒शिन॒म् अथा॑तिरा॒त्रम्</p>
<p>अ॑नुपू॒र्वम् ए॒वैतद् य॑ज्ञक्र॒तून् उ॒पेत्य॒ तान् आ॒लभ्य॑ परि॒गृह्य॒ सोम॑म् ए॒वैतत् पिब॑न्त आसते॒</p>
<p>ज्योति॑ष्टोमम् प्रथ॒मम् उप॑ यन्ति॒</p>
<p>ज्योति॑ष्टोमो॒ वै स्तोमा॑ना॒म् मुख॑म्</p>
<p>मुख॒त ए॒व स्तोमा॒न् प्र यु॑ञ्जते॒</p>
<p>ते ॥</p>
<p>सँस्तु॑ता वि॒राज॑म् अ॒भि सम् प॑द्यन्ते॒</p>
<p>द्वे च॒र्चाव् अति॑ रिच्येते॒</p>
<p>एक॑या॒ गौर् अति॑रिक्त॒ एक॒यायु॑र् ऊ॒नः</p>
<p>सु॑व॒र्गो वै लो॒को ज्योति॒र् ऊर्ग् वि॒राट् सु॑व॒र्गम् ए॒व तेन॑ लो॒कं य॑न्ति</p>
<p>रथंत॒रं दिवा॒ भव॑ति रथंत॒रं नक्त॒म् इत्य् आ॑हुर् ब्रह्मवा॒दिनः॒ केन॒ तद् अजा॒मीति॑</p>
<p>सौभ॒रं तृ॑तीयसव॒ने ब्र॑ह्मसा॒मम् बृ॒हत्</p>
<p>तन् म॑ध्य॒तो द॑धति॒ विधृ॑त्यै॒</p>
<p>तेनाजा॑मि ॥</p>
<p>ज्योति॑ष्टोमम् प्रथ॒मम् उप॑ यन्ति \</p>
<p>अ॒स्मिन्न् ए॒व तेन॑ लो॒के प्रति॑ तिष्ठन्ति॒</p>
<p>गोष्टो॑मं द्वि॒तीय॒म् उप॑ यन्ति \</p>
<p>अ॒न्तरि॑क्ष ए॒व तेन॒ प्रति॑ तिष्ठन्ति \</p>
<p>आयु॑ष्टोमं तृ॒तीय॒म् उप॑ यन्ति \</p>
<p>अ॒मुष्मि॑न्न् ए॒व तेन॑ लो॒के प्रति॑ तिष्ठन्ति \</p>
<p>इ॒यं वाव ज्योति॑र् अ॒न्तरि॑क्षं॒ गौस् \</p>
<p>अ॒साव् आयु॑स् \</p>
<p>यद् ए॒तान्त् स्तोमा॑न् उप॒यन्त्य् ए॒ष्व् ए॑व तल् लो॒केषु॑ स॒त्त्रिणः॑ प्रति॒तिष्ठ॑न्तो यन्ति॒</p>
<p>ते सँस्तु॑ता वि॒राज॑म् ॥</p>
<p>अ॒भि सम् प॑द्यन्ते॒</p>
<p>द्वे च॒र्चाव् अति॑ रिच्येते॒</p>
<p>एक॑या॒ गौर् अति॑रिक्त॒ एक॒यायु॑र् ऊ॒नः</p>
<p>सु॑व॒र्गो वै लो॒को ज्योति॒र् ऊर्ग् वि॒राड् ऊर्ज॑म् ए॒वाव॑ रुन्धते॒</p>
<p>ते न क्षु॒धार्ति॒म् आर्छ॑न्ति॒ \</p>
<p>अक्षो॑धुका भवन्ति॒</p>
<p>क्षुत्स॑म्बाधा इव॒ हि स॒त्त्रिण॑स् \</p>
<p>अ॒ग्नि॒ष्टो॒माव् अ॒भितः॑ प्र॒धी तौ \</p>
<p>उ॑क्थ्या॑ मध्ये॒ नभ्यं॒ तत्</p>
<p>तद् ए॒तत् प॑रि॒यद् दे॑वच॒क्रम् \</p>
<p>यद् ए॒तेन॑ ॥</p>
<p>ष॒ड॒हेन॒ यन्ति॑ देवच॒क्रम् ए॒व स॒मारो॑ह॒न्त्य् अरि॑ष्ट्यै॒</p>
<p>ते स्व॒स्ति सम् अ॑श्नुवते</p>
<p>साड॒हेन॑ यन्ति॒</p>
<p>षड् वा ऋ॒तव॑स् \</p>
<p>ऋ॒तुष्व् ए॒व प्रति॑ तिष्ठन्ति \</p>
<p>उभ॒यतो॑ज्योतिषा यन्ति \</p>
<p>उभ॒यत॑ ए॒व सु॑व॒र्गे लो॒के प्र॑ति॒तिष्ठ॑न्तो यन्ति॒</p>
<p>द्वौ ष॑ड॒हौ भ॑वतस्</p>
<p>तानि॒ द्वाद॒शाहा॑नि॒ सम् प॑द्यन्ते</p>
<p>द्वाद॒शो वै पुरु॑षो॒ द्वे स॒क्थ्यौ॑ द्वौ बा॒हू आ॒त्मा च॒ शिर॑श् च च॒त्वार्य् अङ्गा॑नि॒ स्तनौ॑ द्वाद॒शौ ॥</p>
<p>तत् पुरु॑ष॒म् अनु॑ प॒र्याव॑र्तन्ते॒</p>
<p>त्रयः॑ षड॒हा भ॑वन्ति</p>
<p>तान्य् अ॒ष्टाद॒शाहा॑नि॒ सम् प॑द्यन्ते॒</p>
<p>नवा॒न्यानि॒ नवा॒न्यानि॒</p>
<p>नव॒ वै पुरु॑षे प्रा॒णास्</p>
<p>तत् प्रा॒णान् अनु॑ प॒र्याव॑र्तन्ते</p>
<p>च॒त्वारः॑ षड॒हा भ॑वन्ति</p>
<p>तानि॒ चतु॑र्विँशति॒र् अहा॑नि॒ सम् प॑द्यन्ते॒</p>
<p>चतु॑र्विँशतिर् अर्धमा॒साः सं॑वत्स॒रस्</p>
<p>तत् सं॑वत्स॒रम् अनु॑ प॒र्याव॑र्तन्ते॒ \</p>
<p>अप्र॑तिष्ठितः संवत्स॒र इति॒ खलु॒ वा आ॑हु॒र् वर्षी॑यान् प्रति॒ष्ठाया॒ इति॑ \</p>
<p>ए॒ताव॒द् वै सं॑वत्स॒रस्य॒ ब्राह्म॑णं॒ याव॑न् मा॒सस् \</p>
<p>मा॒सिमा॑स्य् ए॒व प्र॑ति॒तिष्ठ॑न्तो यन्ति ॥</p>
<p>मे॒षस् त्वा॑ पच॒तैर् अ॑वतु॒ लोहि॑तग्रीव॒श् छागैः॑ शल्म॒लिर् वृद्ध्या॑ प॒र्णो ब्रह्म॑णा प्ल॒क्षो मेधे॑न न्य॒ग्रोध॑श् चम॒सैर् उ॑दु॒म्बर॑ ऊ॒र्जा गा॑य॒त्री छन्दो॑भिस् त्रि॒वृत् स्तोमै॑स् \</p>
<p>अव॑न्ती॒ स्थाव॑न्तीस् त्वावन्तु प्रि॒यं त्वा॑ प्रि॒याणां॒ वर्षि॑ष्ठ॒म् आप्या॑नां निधी॒नां त्वा॑ निधि॒पतिँ॑ हवामहे वसो मम ॥</p>
<p>कू॒प्या॒भ्यः॒ स्वाहा॑</p>
<p>कूल्या॑भ्यः॒ स्वाहा॑</p>
<p>विक॒र्या॑भ्यः॒ स्वाहा॑ \</p>
<p>अव॒ट्या॑भ्यः॒ स्वाहा॒</p>
<p>खन्या॑भ्यः॒ स्वाहा॒</p>
<p>ह्रद्या॑भ्यः॒ स्वाहा॑</p>
<p>सूद्या॑भ्यः॒ स्वाहा॑</p>
<p>सर॒स्या॑भ्यः॒ स्वाहा॑</p>
<p>वैश॒न्तीभ्यः॒ स्वाहा॑</p>
<p>पल्व॒ल्या॑भ्यः॒ स्वाहा॒</p>
<p>वर्ष्या॑भ्यः॒ स्वाहा॑ \</p>
<p>अव॒र्ष्याभ्यः॒ स्वाहा॑</p>
<p>ह्रा॒दुनी॑भ्यः॒ स्वाहा॑</p>
<p>पृष्वा॑भ्यः॒ स्वाहा॒</p>
<p>स्यन्द॑मानाभ्यः॒ स्वाहा॑</p>
<p>स्था॒व॒राभ्यः॒ स्वाहा॑</p>
<p>नादे॒यीभ्यः॒ स्वाहा॑</p>
<p>सैन्ध॒वीभ्यः॒ स्वाहा॑</p>
<p>समु॒द्रिया॑भ्यः॒ स्वाहा॒</p>
<p>सर्वा॑भ्यः॒ स्वाहा॑ ॥</p>
<p>अ॒द्भ्यः स्वाहा॒</p>
<p>वह॑न्तीभ्यः॒ स्वाहा॑</p>
<p>परि॒वह॑न्तीभ्यः॒ स्वाहा॑</p>
<p>सम॒न्तं वह॑न्तीभ्यः॒ स्वाहा॑</p>
<p>शीघ्रं॒ वह॑न्तीभ्यः॒ स्वाहा॑</p>
<p>शीभं॒ वह॑न्तीभ्यः॒ स्वाहा॑ \</p>
<p>उ॒ग्रं वह॑न्तीभ्यः॒ स्वाहा॑</p>
<p>भी॒मं वह॑न्तीभ्यः॒ स्वाहा॒ \</p>
<p>अम्भो॑भ्यः॒ स्वाहा॒</p>
<p>नभो॑भ्यः॒ स्वाहा॒</p>
<p>महो॑भ्यः॒ स्वाहा॒</p>
<p>सर्व॑स्मै॒ स्वाहा॑ ॥</p>
<p>यो अर्व॑न्तं॒ जिघाँ॑सति॒ तम् अ॒भ्य् अ॑मीति॒ वरु॑णः । प॒रो मर्तः॑ प॒रः श्वा ॥</p>
<p>अ॒हं च॒ त्वं च॑ वृत्रह॒न्त् सम् ब॑भूव स॒निभ्य॒ आ । अ॒रा॒ती॒वा चि॑द् अद्रि॒वोऽनु॑ नौ शूर मँसतै भ॒द्रा इन्द्र॑स्य रा॒तयः॑ ॥</p>
<p>अ॒भि क्रत्वे॑न्द्र भू॒र् अध॒ ज्मन् न ते॑ विव्यङ् महि॒मानँ॒ रजाँ॑सि । स्वेना॒ हि वृ॒त्रँ श॑वसा ज॒घन्थ॒ न शत्रु॒र् अन्तं॑ विविदद् यु॒धा ते॑ ॥</p>
<p>नमो॒ राज्ञे॒</p>
<p>नमो॒ वरु॑णाय॒</p>
<p>नमोऽश्वा॑य॒</p>
<p>नमः॑ प्र॒जाप॑तये॒</p>
<p>नमोऽधि॑पतये॒ \</p>
<p>अधि॑पतिर् अ॒स्य् अधि॑पतिम् मा कु॒र्व् अधि॑पतिर् अ॒हम् प्र॒जाना॑म् भूयासम्</p>
<p>मां धे॑हि॒</p>
<p>मयि॑ धेहि \</p>
<p>उ॒पाकृ॑ताय॒ स्वाहा॑ \</p>
<p>आल॑ब्धाय॒ स्वाहा॑</p>
<p>हु॒ताय॒ स्वाहा॑ ॥</p>
<p>म॒यो॒भूर् वातो॑ अ॒भि वा॑तू॒स्रा ऊर्ज॑स्वती॒र् ओष॑धी॒र् आ रि॑शन्ताम् । पीव॑स्वतीर् जी॒वध॑न्याः पिबन्त्व् अव॒साय॑ प॒द्वते॑ रुद्र मृड ॥</p>
<p>याः सरू॑पा॒ विरू॑पा॒ एक॑रूपा॒ यासा॑म् अ॒ग्निर् इष्ट्या॒ नामा॑नि॒ वेद॑ । या अङ्गि॑रस॒स् तप॑से॒ह च॒क्रुस् ताभ्यः॑ पर्जन्य॒ महि॒ शर्म॑ यछ ॥</p>
<p>या दे॒वेषु॑ त॒नुव॒म् ऐर॑यन्त॒ यासाँ॒ सोमो॒ विश्वा॑ रू॒पाणि॒ वेद॑ । ता अ॒स्मभ्य॒म् पय॑सा॒ पिन्व॑मानाः प्र॒जाव॑तीर् इन्द्र ॥</p>
<p>गो॒ष्ठे रि॑रीहि ॥</p>
<p>प्र॒जाप॑ति॒र् मह्य॑म् ए॒ता ररा॑णो॒ विश्वै॑र् दे॒वैः पि॒तृभिः॑ संविदा॒नः । शि॒वाः स॒तीर् उप॑ नो गो॒ष्ठम् आक॒स् तासां॑ व॒यम् प्र॒जया॒ सँ स॑देम ॥</p>
<p>इ॒ह धृतिः॒ स्वाहा॑ \</p>
<p>इ॒ह विधृ॑तिः॒ स्वाहा॑ \</p>
<p>इ॒ह रन्तिः॒ स्वाहा॑ \</p>
<p>इ॒ह रम॑तिः॒ स्वाहा॑</p>
<p>म॒हीम् ऊ॒ षु</p>
<p>सु॒त्रामा॑णम् ॥</p>
<p>किँ स्वि॑द् आसीत् पू॒र्वचि॑त्तिः॒ किँ स्वि॑द् आसीद् बृ॒हद् वयः॑ । किँ स्वि॑द् आसीत् पिशंगि॒ला किँ स्वि॑द् आसीत् पिलिप्पि॒ला ॥</p>
<p>द्यौर् आ॑सीत् पू॒र्वचि॑त्ति॒र् अश्व॑ आसीद् बृ॒हद् वयः॑ । रात्रि॑र् आसीत् पिशंगि॒लावि॑र् आसीत् पिलिप्पि॒ला ॥</p>
<p>कः स्वि॑द् एका॒की च॑रति॒ क उ॑ स्विज् जायते॒ पुनः॑ । किँ स्वि॑द् धि॒मस्य॑ भेष॒जं किँ स्वि॑द् आ॒वप॑नम् म॒हत् ॥</p>
<p>सूर्य॑ एका॒की च॑रति ॥</p>
<p>च॒न्द्रमा॑ जायते॒ पुनः॑ । अ॒ग्निर् हि॒मस्य॑ भेष॒जम् भूमि॑र् आ॒वप॑नम् म॒हत् ॥</p>
<p>पृ॒छामि॑ त्वा॒ पर॒म् अन्त॑म् पृथि॒व्याः पृ॒छामि॑ त्वा॒ भुव॑नस्य॒ नाभि॑म् । पृ॒छामि॑ त्वा॒ वृष्णो॒ अश्व॑स्य॒ रेतः॑ पृ॒छामि॑ वा॒चः प॑र॒मं व्यो॑म ॥</p>
<p>वेदि॑म् आहुः॒ पर॒म् अन्त॑म् पृथि॒व्या य॒ज्ञम् आ॑हु॒र् भुव॑नस्य॒ नाभि॑म् । सोम॑म् आहु॒र् वृष्णो॒ अश्व॑स्य॒ रेतो॑ ब्र॒ह्मैव वा॒चः प॑र॒मं व्यो॑म ॥</p>
<p>अम्बे॒ अम्बा॒ल्य् अम्बि॑के॒</p>
<p>न मा॑ नयति॒ कश् च॒न । स॒सस्त्य् अ॑श्व॒कः ॥</p>
<p>सुभ॑गे॒ काम्पी॑लवासिनि सुव॒र्गे लो॒के सम् प्रोर्ण्वा॑थाम् ।</p>
<p>आहम् अ॑जानि गर्भ॒धम् आ त्वम् अ॑जासि गर्भ॒धम् ।</p>
<p>तौ स॒ह च॒तुरः॑ प॒दः सम् प्र सा॑रयावहै ।</p>
<p>वृषा॑ वाँ रेतो॒धा रेतो॑ दधातु॒ \</p>
<p>उत् स॒क्थ्यो॑र् गृ॒दं धे॑ह्य् अ॒ञ्जिम् उद॑ञ्जि॒म्म् अन्व् अ॑ज । य स्त्री॒णां जी॑व॒भोज॑नो॒ य आ॑साम् ॥</p>
<p>बि॒ल॒धाव॑नः । प्रि॒य स्त्री॒णाम् अ॑पी॒च्यः॑ । य आ॑सां कृ॒ष्णे लक्ष्म॑णि॒ सर्दि॑गृदिम् प॒राव॑धीत् ॥</p>
<p>अम्बे॒ अम्बा॒ल्य् अम्बि॑के॒ न मा॑ यभति॒ कश् च॒न । स॒सस्त्य् अ॑श्व॒कः ॥</p>
<p>ऊ॒र्ध्वाम् ए॑ना॒म् उच् छ्र॑यताद् वेणुभा॒रं गि॒राव् इ॑व । अथा॑स्या॒ मध्य॑म् एधताँ शी॒ते वाते॒ पुन॑न्न् इव ॥</p>
<p>अम्बे॒ अम्बा॒ल्य् अम्बि॑के॒ न मा॑ यभति॒ कश् च॒न । स॒सस्त्य् अ॑श्व॒कः ॥</p>
<p>यद् ध॑रि॒णी यव॒म् अत्ति॒ न ॥</p>
<p>पु॒ष्टम् प॒शु म॑न्यते । शू॒द्रा यद् अर्य॑जारा॒ न पोषा॑य धनायति ॥</p>
<p>अम्बे॒ अम्बा॒ल्य् अम्बि॑के॒ न मा॑ यभति॒ कश् च॒न । स॒सस्त्य् अ॑श्व॒कः ॥</p>
<p>इ॒यं य॒का श॑कुन्ति॒काहल॒म् इति॒ सर्प॑ति । आह॑तं ग॒भे पसो॒ नि ज॑ल्गुलीति॒ धाणि॑का ॥</p>
<p>अम्बे॒ अम्बा॒ल्य् अम्बि॑के॒ न मा॑ यभति॒ कश् च॒न । स॒सस्त्य् अ॑श्व॒कः ॥</p>
<p>मा॒ता च॑ ते पि॒ता च॒ तेऽग्रं॑ वृ॒क्षस्य॑ रोहतः ॥</p>
<p>प्र सु॑ला॒मीति॑ ते पि॒ता ग॒भे मु॒ष्टिम् अ॑तँसयत् ॥</p>
<p>द॒धि॒क्राव्णो॑ अकारिषं जि॒ष्णोर् अश्व॑स्य वा॒जिनः॑ । सु॒र॒भि नो॒ मुखा॑ कर॒त् प्र ण॒ आयूँ॑षि तारिषत् ।</p>
<p>आपो॒ हि ष्ठा म॑यो॒भुव॒स् ता न॑ ऊ॒र्जे द॑धातन । म॒हे रणा॑य॒ चक्ष॑से ॥</p>
<p>यो वः॑ शि॒वत॑मो॒ रस॒स् तस्य॑ भाजयते॒ह नः॑ । उ॒श॒तीर् इ॑व मा॒तरः॑ ॥</p>
<p>तस्मा॒ अरं॑ गमाम वो॒ यस्य॒ क्षया॑य॒ जिन्व॑थ । आपो॑ ज॒नय॑था च नः ॥</p>
<p>भूर् भुवः॒ सुव॒र्</p>
<p>वस॑वस् त्वाञ्जन्तु गाय॒त्रेण॒ छन्द॑सा रु॒द्रास् त्वा॑ञ्जन्तु॒ त्रैष्टु॑भेन॒ छन्द॑सादि॒त्यास् त्वा॑ञ्जन्तु॒ जाग॑तेन॒ छन्द॑सा॒</p>
<p>यद् वातो॑ अ॒पो अग॑म॒द् इन्द्र॑स्य त॒नुव॑म् प्रि॒याम् । ए॒तँ स्तो॑तर् ए॒तेन॑ प॒था पुन॒र् अश्व॒म् आ व॑र्तयासि नः ॥</p>
<p>लाजी3ञ् छाची3न् यशो॑ म॒मा3म् \</p>
<p>य॒व्यायै॑ ग॒व्याया॑ ए॒तद् दे॑वा॒ अन्न॑म् अत्तै॒तद् अ॑न्नम् अद्धि प्रजापते</p>
<p>यु॒ञ्जन्ति॑ ब्र॒ध्नम् अ॑रु॒षं चर॑न्त॒म् परि॑ त॒स्थुषः॑ । रो॒चन्ते॑ रोच॒ना दि॒वि ॥</p>
<p>यु॒ञ्जन्त्य् अ॑स्य॒ काम्या॒ हरी॒ विप॑क्षसा॒ रथे॑ । शोणा॑ धृ॒ष्णू नृ॒वाह॑सा ॥</p>
<p>के॒तुं कृ॒ण्वन्न् अ॑के॒तवे॒ पेशो॑ मर्या अपे॒शसे॑ । सम् उ॒षद्भि॑र् अजायथाः ॥</p>
<p>प्रा॒णाय॒ स्वाहा॑</p>
<p>व्या॒नाय॒ स्वाहा॑ \</p>
<p>अपा॒नाय॒ स्वाहा॑</p>
<p>स्नाव॑भ्यः॒ स्वाहा॑</p>
<p>संता॒नेभ्यः॒ स्वाहा॒</p>
<p>परि॑संतानेभ्यः॒ स्वाहा॒</p>
<p>पर्व॑भ्यः॒ स्वाहा॑</p>
<p>सं॒धाने॑भ्यः॒ स्वाहा॒</p>
<p>शरी॑रेभ्यः॒ स्वाहा॑</p>
<p>य॒ज्ञाय॒ स्वाहा॒</p>
<p>दक्षि॑णाभ्यः॒ स्वाहा॑</p>
<p>सुव॒र्गाय॒ स्वाहा॑</p>
<p>लो॒काय॒ स्वाहा॒</p>
<p>सर्व॑स्मै॒ स्वाहा॑ ॥</p>
<p>सि॒ताय॒ स्वाहा॒ \</p>
<p>असि॑ताय॒ स्वाहा॑ \</p>
<p>अ॒भिहि॑ताय॒ स्वाहा॒ \</p>
<p>अन॑भिहिताय॒ स्वाहा॑</p>
<p>यु॒क्ताय॒ स्वाहा॒ \</p>
<p>अयु॑क्ताय॒ स्वाहा॒</p>
<p>सुयु॑क्ताय॒ स्वाहा॒ \</p>
<p>उद्यु॑क्ताय॒ स्वाहा॒</p>
<p>विमु॑क्ताय॒ स्वाहा॒</p>
<p>प्रमु॑क्ताय॒ स्वाहा॒</p>
<p>वञ्च॑ते॒ स्वाहा॑</p>
<p>परि॒वञ्च॑ते॒ स्वाहा॑</p>
<p>सं॒वञ्च॑ते॒ स्वाहा॑ \</p>
<p>अनु॒वञ्च॑ते॒ स्वाहा॑ \</p>
<p>उ॒द्वञ्च॑ते॒ स्वाहा॑ \</p>
<p>य॒ते स्वाहा॑</p>
<p>धाव॑ते॒ स्वाहा॒</p>
<p>तिष्ठ॑ते॒ स्वाहा॒</p>
<p>सर्व॑स्मै॒ स्वाहा॑ ॥</p>

  </div>
</article>


        

        



    <aside class="card border noPrint" id="section-tree-item-taittirIyam_sArasvata-vibhAgaH_saMhitA_mUlam_vAkya-kramaH_7_4_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/7/4/">४ </a>
            <a data-toggle="collapse" href="#section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_7_4_md" role="button" aria-expanded="false" aria-controls="section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_7_4_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_7_4_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2025 Oct 4 04:58:53 UTC. (<a href="http://google.com/search?q=04%3a58%3a53%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
