<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | ३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:url" content="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/">
  <meta property="og:site_name" content="यजुर्वेदे विश्वासटिप्पन्यः">
  <meta property="og:title" content="३">
  <meta property="og:description" content="आ॒दि॒त्येभ्यो॒ भुव॑द्वद्भ्यश् च॒रुं निर् व॑पे॒द् भूति॑कामस् \
आ॒दि॒त्या वा ए॒तम् भूत्यै॒ प्रति॑ नुदन्ते॒ योऽल॒म् भूत्यै॒ सन् भूतिं॒ न प्रा॒प्नोति॑ \
आदि॒त्यान् ए॒व भुव॑द्वतः॒ स्वेन॑ भाग॒धेये॒नोप॑ धावति॒
त ए॒वैन॒म् भूतिं॑ गमयन्ति॒
भव॑त्य् ए॒व \
आ॑दि॒त्येभ्यो॑ धा॒रय॑द्वद्भ्यश् च॒रुं निर् व॑पे॒द् अप॑रुद्धो वापरु॒ध्यमा॑नो वा \
आदि॒त्या वा अ॑परो॒द्धार॑ आदि॒त्या अ॑वगमयि॒तार॑स् \
आ॒दि॒त्यान् ए॒व धा॒रय॑द्वतः ॥
स्वेन॑ भाग॒धेये॒नोप॑ धावति॒
त ए॒वैनं॑ वि॒शि दा॑ध्रति \
अनपरु॒ध्यो भ॑वति॒ \
अदि॒तेऽनु॑ मन्य॒स्वेत्य् अ॑परु॒ध्यमा॑नोऽस्य प॒दम् आ द॑दीत \
इ॒यं वा अदि॑तिस् \
इ॒यम् ए॒वास्मै॑ रा॒ज्यम् अनु॑ मन्यते
स॒त्याशीर् इत्य् आ॑ह">
  <meta property="og:locale" content="en_us">
  <meta property="og:type" content="article">
    <meta property="article:section" content="taittiriyam">

  <meta itemprop="name" content="३">
  <meta itemprop="description" content="आ॒दि॒त्येभ्यो॒ भुव॑द्वद्भ्यश् च॒रुं निर् व॑पे॒द् भूति॑कामस् \
आ॒दि॒त्या वा ए॒तम् भूत्यै॒ प्रति॑ नुदन्ते॒ योऽल॒म् भूत्यै॒ सन् भूतिं॒ न प्रा॒प्नोति॑ \
आदि॒त्यान् ए॒व भुव॑द्वतः॒ स्वेन॑ भाग॒धेये॒नोप॑ धावति॒
त ए॒वैन॒म् भूतिं॑ गमयन्ति॒
भव॑त्य् ए॒व \
आ॑दि॒त्येभ्यो॑ धा॒रय॑द्वद्भ्यश् च॒रुं निर् व॑पे॒द् अप॑रुद्धो वापरु॒ध्यमा॑नो वा \
आदि॒त्या वा अ॑परो॒द्धार॑ आदि॒त्या अ॑वगमयि॒तार॑स् \
आ॒दि॒त्यान् ए॒व धा॒रय॑द्वतः ॥
स्वेन॑ भाग॒धेये॒नोप॑ धावति॒
त ए॒वैनं॑ वि॒शि दा॑ध्रति \
अनपरु॒ध्यो भ॑वति॒ \
अदि॒तेऽनु॑ मन्य॒स्वेत्य् अ॑परु॒ध्यमा॑नोऽस्य प॒दम् आ द॑दीत \
इ॒यं वा अदि॑तिस् \
इ॒यम् ए॒वास्मै॑ रा॒ज्यम् अनु॑ मन्यते
स॒त्याशीर् इत्य् आ॑ह">
  <meta itemprop="wordCount" content="2901">
  <meta name="twitter:card" content="summary">
  <meta name="twitter:title" content="३">
  <meta name="twitter:description" content="आ॒दि॒त्येभ्यो॒ भुव॑द्वद्भ्यश् च॒रुं निर् व॑पे॒द् भूति॑कामस् \
आ॒दि॒त्या वा ए॒तम् भूत्यै॒ प्रति॑ नुदन्ते॒ योऽल॒म् भूत्यै॒ सन् भूतिं॒ न प्रा॒प्नोति॑ \
आदि॒त्यान् ए॒व भुव॑द्वतः॒ स्वेन॑ भाग॒धेये॒नोप॑ धावति॒
त ए॒वैन॒म् भूतिं॑ गमयन्ति॒
भव॑त्य् ए॒व \
आ॑दि॒त्येभ्यो॑ धा॒रय॑द्वद्भ्यश् च॒रुं निर् व॑पे॒द् अप॑रुद्धो वापरु॒ध्यमा॑नो वा \
आदि॒त्या वा अ॑परो॒द्धार॑ आदि॒त्या अ॑वगमयि॒तार॑स् \
आ॒दि॒त्यान् ए॒व धा॒रय॑द्वतः ॥
स्वेन॑ भाग॒धेये॒नोप॑ धावति॒
त ए॒वैनं॑ वि॒शि दा॑ध्रति \
अनपरु॒ध्यो भ॑वति॒ \
अदि॒तेऽनु॑ मन्य॒स्वेत्य् अ॑परु॒ध्यमा॑नोऽस्य प॒दम् आ द॑दीत \
इ॒यं वा अदि॑तिस् \
इ॒यम् ए॒वास्मै॑ रा॒ज्यम् अनु॑ मन्यते
स॒त्याशीर् इत्य् आ॑ह">
<script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/taittirIyam\/sArasvata-vibhAgaH\/saMhitA\/mUlam\/vAkya-kramaH\/2\/3\/".replace(basePath, "/");
  pageVars.pageParams = {};
  pageVars.pageSource = "taittirIyam\/sArasvata-vibhAgaH\/saMhitA\/mUlam\/vAkya-kramaH\/2\/3.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>







    <link rel="stylesheet" href="/vedAH_yajuH/webpack_dist/uiLib.css">
<link rel="stylesheet" href="/vedAH_yajuH/css/uiLibPrint.css" media="print" >
<link rel="stylesheet" href="/vedAH_yajuH/css/fonts.css" >
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> ३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३">३</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/taittirIyam/sArasvata-vibhAgaH/saMhitA/mUlam/vAkya-kramaH/2/3.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>आ॒दि॒त्येभ्यो॒ भुव॑द्वद्भ्यश् च॒रुं निर् व॑पे॒द् भूति॑कामस् \</p>
<p>आ॒दि॒त्या वा ए॒तम् भूत्यै॒ प्रति॑ नुदन्ते॒ योऽल॒म् भूत्यै॒ सन् भूतिं॒ न प्रा॒प्नोति॑ \</p>
<p>आदि॒त्यान् ए॒व भुव॑द्वतः॒ स्वेन॑ भाग॒धेये॒नोप॑ धावति॒</p>
<p>त ए॒वैन॒म् भूतिं॑ गमयन्ति॒</p>
<p>भव॑त्य् ए॒व \</p>
<p>आ॑दि॒त्येभ्यो॑ धा॒रय॑द्वद्भ्यश् च॒रुं निर् व॑पे॒द् अप॑रुद्धो वापरु॒ध्यमा॑नो वा \</p>
<p>आदि॒त्या वा अ॑परो॒द्धार॑ आदि॒त्या अ॑वगमयि॒तार॑स् \</p>
<p>आ॒दि॒त्यान् ए॒व धा॒रय॑द्वतः ॥</p>
<p>स्वेन॑ भाग॒धेये॒नोप॑ धावति॒</p>
<p>त ए॒वैनं॑ वि॒शि दा॑ध्रति \</p>
<p>अनपरु॒ध्यो भ॑वति॒ \</p>
<p>अदि॒तेऽनु॑ मन्य॒स्वेत्य् अ॑परु॒ध्यमा॑नोऽस्य प॒दम् आ द॑दीत \</p>
<p>इ॒यं वा अदि॑तिस् \</p>
<p>इ॒यम् ए॒वास्मै॑ रा॒ज्यम् अनु॑ मन्यते</p>
<p>स॒त्याशीर् इत्य् आ॑ह</p>
<p>स॒त्याम् ए॒वाशिषं॑ कुरुते \</p>
<p>इ॒ह मन॒ इत्य् आ॑ह</p>
<p>प्र॒जा ए॒वास्मै॒ सम॑नसः करोति॒ \</p>
<p>उप॒ प्रेत॑ मरुतः ॥</p>
<p>सु॒दा॒न॒व॒ ए॒ना वि॒श्पति॑ना॒भ्य् अ॑मुँ राजा॑न॒म् इत्य् आ॑ह</p>
<p>मारु॒ती वै { विड् ^ विश् }</p>
<p>ज्ये॒ष्ठो वि॒श्पति॑स् \</p>
<p>वि॒शैवैनँ॑ रा॒ष्ट्रेन॒ सम् अ॑र्धयति॒</p>
<p>यः प॒रस्ता॑द् ग्राम्यवा॒दी स्यात् तस्य॑ गृ॒हाद् व्री॒हीन् आ ह॑रेत् \</p>
<p>शु॒क्लाँश् च॑ कृ॒ष्णाँश् च॒ वि चि॑नुयात् \</p>
<p>ये शु॒ल्काः स्युस् तम् आ॑दि॒त्यं च॒रुं निर् व॑पेत् \</p>
<p>आ॒दि॒त्या वै दे॑व॒तया॒ { विड् ^ विश् }</p>
<p>विश॑म् ए॒वाव॑ गछति ॥</p>
<p>अव॑गतास्य॒ विड् अन॑वगतँ रा॒ष्ट्रम् इत्य् आ॑हुस् \</p>
<p>ये कृ॒ष्णाः स्युस् तम् वा॑रु॒णं च॒रुं निर् व॑पेत् \</p>
<p>वा॒रु॒णं वै रा॒ष्ट्रम्</p>
<p>उ॒भे ए॒व विशं॑ च रा॒ष्ट्रं चाव॑ गछति॒</p>
<p>यदि॒ नाव॒गछे॑द् इ॒मम् अ॒हम् आ॑दि॒त्येभ्यो॑ भा॒गं निर् व॑पा॒म्य् आमुष्मा॑द् अ॒मुष्यै॑ वि॒शोऽव॑गन्तो॒र् इति॒ निर् व॑पेत् \</p>
<p>आ॒दि॒त्या ए॒वैन॑म् भाग॒धेय॑म् प्रे॒प्सन्तो॒ विश॒म् अव॑ ॥</p>
<p>ग॒म॒य॒न्ति॒</p>
<p>यदि॒ नाव॒गछे॒द् आश्व॑त्थान् म॒यूखा॑न्त् स॒प्त म॑ध्यमे॒षाया॒म् उप॑ हन्यात् \</p>
<p>इ॒दम् अ॒हम् आ॑दि॒त्यान् ब॑ध्ना॒म्य् आमुष्मा॑द् अ॒मुष्यै॑ वि॒शोऽव॑गन्तो॒र् इति॑ \</p>
<p>आदि॒त्या ए॒वैन॑म् ब॒द्धवी॑रा॒ विश॒म् अव॑ गमयन्ति॒</p>
<p>यदि॒ नाव॒गछे॑द् ए॒तम् ए॒वादि॒त्यं च॒रुं निर् व॑पेत् \</p>
<p>इ॒ध्मेऽपि॑ म॒यूखा॒न्त् सं न॑ह्येत् \</p>
<p>अ॒न॒प॒रु॒ध्यम् ए॒वाव॑ गछति \</p>
<p>आश्व॑त्था भवन्ति</p>
<p>म॒रुतां॒ वा ए॒तद् ओजो॒ यद् अ॑श्व॒त्थस् \</p>
<p>ओज॑सै॒व विश॒म् अव॑ गछति</p>
<p>स॒प्त भ॑वन्ति</p>
<p>स॒प्तग॑णा॒ वै म॒रुत॑स् \</p>
<p>ग॒ण॒श ए॒व विश॒म् अव॑ गछति ॥</p>
<p>दे॒वा वै मृ॒त्योर् अ॑बिभयु॒स्</p>
<p>ते प्र॒जाप॑ति॒म् उपा॑धाव॒न्</p>
<p>तेभ्य॑ ए॒ताम् प्रा॑जाप॒त्याँ श॒तकृ॑ष्णलां॒ निर् अ॑वप॒त्</p>
<p>तयै॒वैष्व् अ॒मृत॑म् अदधात् \</p>
<p>यो मृ॒त्योर् बि॑भी॒यात् तस्मा॑ ए॒ताम् प्रा॑जाप॒त्याँ श॒तकृ॑ष्णलां॒ निर् व॑पेत्</p>
<p>प्र॒जाप॑तिम् ए॒व स्वेन॑ भाग॒धेये॒नोप॑ धावति॒</p>
<p>स ए॒वास्मि॒न्न् आयु॑र् दधाति॒</p>
<p>सर्व॒म् आयु॑र् एति</p>
<p>श॒तकृ॑ष्णला भवति</p>
<p>श॒तायुः॒ पुरु॑षः श॒तेन्द्रि॑यस् \</p>
<p>आयु॑ष्य् ए॒वेन्द्रि॒ये ॥</p>
<p>प्रति॑ तिष्ठति</p>
<p>घृ॒ते भ॑वति \</p>
<p>आयु॒र् वै घृ॒तम्</p>
<p>अ॒मृतँ॒ हिर॑ण्यम्</p>
<p>आयु॑श् चै॒वास्मा॑ अ॒मृतं॑ च स॒मीची॑ दधाति</p>
<p>च॒त्वारि॑चत्वारि कृ॒ष्णला॒न्य् अव॑ द्यति चतुरव॒त्तस्याप्त्यै॑ \</p>
<p>एक॒धा ब्र॒ह्मण॒ उप॑ हरति \</p>
<p>एक॒धैव यज॑मान॒ आयु॑र् दधाति \</p>
<p>अ॒साव् आ॑दि॒त्यो न व्य् अ॑रोचत॒</p>
<p>तस्मै॑ दे॒वाः प्राय॑श्चित्तिम् ऐछ॒न्</p>
<p>तस्मा॑ ए॒तँ सौ॒र्यं च॒रुं निर् अ॑वप॒न्</p>
<p>तेनै॒वास्मै॑न् ॥</p>
<p>रुच॑म् अदधुस् \</p>
<p>यो ब्र॑ह्मवर्च॒सका॑मः॒ स्यात् तस्मा॑ ए॒तँ सौ॒र्यं च॒रुं निर् व॑पेत् \</p>
<p>अ॒मुम् ए॒वादि॒यँ स्वेन॑ भाग॒धेये॒नोप॑ धावति॒</p>
<p>स ए॒वास्मि॑न् ब्रह्मवर्च॒सं द॑धाति</p>
<p>ब्रह्मवर्च॒स्य् ए॑व भ॑वति \</p>
<p>उभ॒यतो॑ रु॒क्मौ भ॑वतस् \</p>
<p>उ॒भ॒यत॑ ए॒वास्मि॒न् रुचं॑ दधाति</p>
<p>प्रया॒जेप्र॑याजे कृ॒ष्णलं॑ जुहोति</p>
<p>दि॒ग्भ्य ए॒वास्मै॑ ब्रह्मवर्च॒सम् अव॑ रुन्द्धे ।</p>
<p>आ॒ग्ने॒यम् अ॒ष्टाक॑पालं॒ निर् व॑पेत् सावि॒त्रं द्वाद॑शकपाल॒म् भूम्यै॑ ॥</p>
<p>च॒रुं यः का॒मये॑त॒</p>
<p>हिर॑ण्यं विन्देय॒ हिर्ण्य॒म् मोप॑ नमे॒द् इति॒</p>
<p>यद् आ॑ग्ने॒यो भव॑त्य् आग्ने॒यं वै हिर॑ण्यं॒ यस्यै॒व हिर॑ण्यं॒ तेनै॒वैन॑द् विन्दते</p>
<p>सावि॒त्रो भ॑वति सवि॒तृप्र॑सूत ए॒वैन॑द् विन्दते</p>
<p>भूम्यै॑ च॒रुर् भ॑वत्य् अ॒स्याम् ए॒वैन॑द् विन्दते॒ \</p>
<p>उपै॑नँ॒ हिर॑ण्यं नमति॒</p>
<p>वि वा ए॒ष इ॑न्द्रि॒येण॑ वी॒र्ये॑णर्ध्यते॒ यो हिर॑ण्यं वि॒न्दते॑ \</p>
<p>ए॒ताम् ॥</p>
<p>ए॒व निर् व॑पे॒द् धिर॑ण्यं वि॒त्त्वा</p>
<p>नेन्द्रि॒येण॑ वी॒र्ये॑ण॒ व्य् ऋध्य॒ते॒ \</p>
<p>ए॒ताम् ए॒व निर् व॑पे॒द् यस्य॒ हिर्ण॑यं॒ नश्ये॑त् \</p>
<p>यद् आ॑ग्ने॒यो भव॑त्य् आग्ने॒यं वै हिर॑ण्यं॒ यस्यै॒व हिर॑ण्यं॒ तेनै॒वैन॑द् विन्दति</p>
<p>सावि॒त्रो भ॑वति सवि॒तृप्र॑सूत ए॒वैन॑द् विन्दति</p>
<p>भूम्यै॑ च॒रुर् भ॑वत्य् अ॒स्यां वा ए॒तन् न॑श्यति॒ यन् नश्य॑त्य् अ॒स्याम् ए॒वैन॑द् विन्दति॒ \</p>
<p>इन्द्रः॑ ॥</p>
<p>त्वष्टुः॒ सोम॑म् अभी॒षहा॑पिब॒त्</p>
<p>स विष्व॑ङ् व्य् आ॑र्छ॒त्</p>
<p>स इ॑न्द्रि॒येण॑ सोमपी॒थेन॑ व्य् आ॑र्ध्यत॒</p>
<p>स यद् ऊ॒र्ध्वम् उ॒दव॑मी॒त् ते श्या॒माका॑ अभवन् \</p>
<p>स प्र॒जाप॑ति॒म् उपा॑धाव॒त्</p>
<p>तस्मा॑ ए॒तँ सो॑मे॒न्द्रँ श्या॑मा॒कं च॒रुम् निर् अ॑वप॒त् तेनै॒वास्मि॑न्न् इन्द्रि॒यँ सो॑मपी॒थम् अ॑दधात् \</p>
<p>वि वा ए॒ष इ॑न्द्रि॒येण॑ सोमपी॒थेन॑र्ध्यते॒ यः सोमं॒ वमि॑ति॒</p>
<p>यः सो॑मवा॒मी स्यात् तस्मै॑ ॥</p>
<p>ए॒तँ सो॑मे॒न्द्रँ श्या॑मा॒कं च॒रुं निर् व॑पे॒त्</p>
<p>सोमं॑ चै॒वेन्द्रं॑ च॒ स्वेन॑ भाग॒धेये॒नोप॑ धावति</p>
<p>ताव् ए॒वास्मि॑न्न् इन्द्रि॒यँ सो॑मपी॒थं ध॑त्तस् \</p>
<p>नेन्द्रि॒येण॑ सोमपी॒थेन॑ व्य् र्॑?ध्यते॒</p>
<p>यत् सौ॒म्यो भव॑ति सोमपी॒थम् ए॒वाव॑ रुन्द्धे॒</p>
<p>यद् ऐ॒न्द्रो भव॑तीन्द्रि॒यं वै सो॑मपी॒थ इ॑न्द्रि॒यम् ए॒व सो॑मपी॒थम् अव॑ रुन्द्धे</p>
<p>श्यामा॒को भ॑वति \</p>
<p>ए॒ष वाव स सोमः॑ ॥</p>
<p>सा॒क्षाद् ए॒व सो॑मपी॒थम् अव॑ रुन्द्धे \</p>
<p>अ॒ग्नये॑ दा॒त्रे पु॑रो॒डाश॑म् अ॒ष्टाक॑पालं॒ निर् व॑पे॒द् इन्द्रा॑य प्रदा॒त्रे पु॑रो॒डाश॒म् एका॑दशकपालम् प॒शुका॑मस् \</p>
<p>अ॒ग्निर् ए॒वास्मै॑ प॒शून् प्र॑ज॒नय॑ति वृ॒द्धान् इन्द्रः॒ प्र य॑छति॒</p>
<p>दधि॒ मधु॑ घृ॒तम् आपो॑ धा॒ना भ॑वन्ति \</p>
<p>ए॒तद् वै प॑शू॒नाँ रू॒पम् \</p>
<p>रू॒पेणै॒व प॒शून् अव॑ रुन्द्धे</p>
<p>पञ्चगृही॒तम् भ॑वति</p>
<p>पा॒ङ्क्ता हि प॒शव॑स् \</p>
<p>ब॒हु॒रू॒पम् भ॑वति</p>
<p>बहुरू॒पा हि प॒शवः॑ ॥</p>
<p>समृ॑द्ध्यै</p>
<p>प्राजाप॒त्यम् भ॑वति</p>
<p>प्राजाप॒त्या वै प॒शवः॑</p>
<p>प्र॒जाप॑तिर् ए॒वास्मै॑ प॒शून् प्र ज॑नयति \</p>
<p>आ॒त्मा वै पुरु॑षस्य॒ मधु॒</p>
<p>यन् मध्व् अ॒ग्नौ जु॒होत्य् आ॒त्मान॑म् ए॒व तद् यज॑मानो॒ऽग्नौ प्र द॑धाति</p>
<p>प॒ङ्क्त्यौ॑ याज्यानुवा॒क्ये॑ भवतः</p>
<p>पाङ्क्तः॒ पुरु॑षः॒ पाङ्क्ताः॑ प॒शव॑स् \</p>
<p>आ॒त्मान॑म् ए॒व मृ॒त्योर् नि॒ष्क्रीय॑ प॒शून् अव॑ रुन्द्धे ॥</p>
<p>दे॒वा वै स॒त्त्रम् आ॑स॒तर्द्धि॑परिमितं॒ यश॑स्काम॒स्</p>
<p>तेषाँ॒ सोमँ॒ राजा॑नं॒ यश॑ आर्छ॒त्</p>
<p>स गि॒रिम् उद् ऐ॒त्</p>
<p>तम् अ॒ग्निर् अनूद् ऐ॑त्</p>
<p>ताव् अ॒ग्नीशोमौ॒ सम् अ॑भवताम् \</p>
<p>ताव् इन्द्रो॑ य॒ज्ञवि॑भ्र॒ष्ठोऽनु॒ परै॑त्</p>
<p>ताव् अ॑ब्रवीत् \</p>
<p>या॒जय॑त॒म् मेति॒</p>
<p>तस्मा॑ ए॒ताम् इष्टिं॒ निर् अ॑वपताम्</p>
<p>आग्ने॒यम् अ॒ष्टाक॑पालम् ऐ॒न्द्रम् एका॑दशकपालँ सौ॒म्यं च॒रुम् \</p>
<p>तयै॒वास्मि॒न् तेजः॑ ॥</p>
<p>इ॒न्द्रि॒यम् ब्र॑ह्मवर्च॒सम् अ॑धत्त्ताम् \</p>
<p>यो य॒ज्ञवि॑भ्रष्टः॒ स्यात् तस्मा॑ ए॒ताम् इष्टिं॒ निर् व॑पेत् \</p>
<p>आ॒ग्ने॒यम् अ॒ष्टाक॑पालम् ऐ॒न्द्रम् एका॑दशकपालँ सौ॒म्यं च॒रुम् \</p>
<p>यद् आ॑ग्ने॒यो भव॑ति॒ तेज॑ ए॒वास्मि॒न् तेन॑ दधाति॒</p>
<p>यद् ऐ॒न्द्रो भव॑तीन्द्रि॒यम् ए॒वास्मि॒न् तेन॑ दधाति॒</p>
<p>यत् सौ॒म्यो ब्र॑ह्मवर्च॒सं तेन॑ \</p>
<p>आग्ने॒यस्य॑ च सौ॒म्यस्य॑ चै॒न्द्रे स॑माश्लेषये॒त्</p>
<p>तेज॑श् चै॒वास्मि॑न् ब्रह्मवर्च॒सं च॑ स॒मीची॑ ॥</p>
<p>द॒धा॒ति॒ \</p>
<p>अ॒ग्नी॒षो॒मीय॒म् एका॑दशकपालं॒ निर् व॑पे॒द् यं कामो॒ नोप॒नमे॑त् \</p>
<p>आ॒ग्ने॒यो वै ब्रा॑ह्म॒णः</p>
<p>स सोम॑म् पिबति</p>
<p>स्वाम् ए॒व दे॒वताँ॒ स्वेन॑ भाग॒धेये॒नोप॑ धावति॒</p>
<p>सैवैनं॒ कामे॑न॒ सम् अ॑र्धयति॒ \</p>
<p>उपै॑नं॒ कामो॑ नमति \</p>
<p>अ॒ग्नीषो॒मीय॑म् अ॒ष्टाक॑पालं॒ निर् व॑पेद् ब्रह्मवर्च॒सका॑मस् \</p>
<p>अ॒ग्नीषोमा॑व् ए॒व स्वेन॑ भाग॒धेये॒नोप॑ धावति</p>
<p>ताव् ए॒वास्मि॑न् ब्रह्मवर्च॒सं ध॑त्तस् \</p>
<p>ब्र॒ह्म॒व॒र्च॒स्य् ए॑व ॥</p>
<p>भ॒व॒ति॒</p>
<p>यद् अ॒ष्टाक॑पाल॒स् तेना॑ग्नेयश् \</p>
<p>यच् छ्या॑मा॒कस् तेन॑ सौ॒म्यः</p>
<p>समृ॑द्ध्यै॒</p>
<p>सोमा॑य वा॒जिने॑ श्यामा॒कं च॒रुं निर् व॑पे॒द् यः क्लैव्या॑द् बिभी॒यात् \</p>
<p>रेतो॒ हि वा ए॒तस्मा॒द् वाजि॑नम् अप॒क्राम॒त्य् अथै॒ष क्लैब्या॑द् बिभाय॒</p>
<p>सोम॑म् ए॒व वा॒जिनँ॒ स्वेन॑ भाग॒धेये॒नोप॑ धावति॒</p>
<p>स ए॒वास्मि॒न् रेतो॒ वाजि॑नं दधाति॒</p>
<p>न क्ली॒बो भ॑वति</p>
<p>ब्राह्मणस्प॒त्यम् एका॑दशकपालं॒ निर् व॑पे॒द् ग्राम॑कामः ॥</p>
<p>ब्रह्म॑ण॒स् पति॑म् ए॒व स्वेन॑ भाग॒धेये॒नोप॑ धावति॒</p>
<p>स ए॒वास्मै॑ सजा॒तान् प्र य॑छति</p>
<p>ग्रा॒म्य् ए॑व भ॑वति</p>
<p>ग॒णव॑ती याजयानुवा॒क्ये॑ भवतः</p>
<p>सजा॒तैर् ए॒वैनं॑ ग॒णव॑न्तं करोति \</p>
<p>ए॒ताम् ए॒व निर् व॑पे॒द् यः का॒मये॑त॒</p>
<p>ब्रह्म॒न् विशं॒ वि ना॑शयेय॒म् इति॑</p>
<p>मारु॒ती या॑ज्यानुवा॒क्ये॑ कुर्यात् \</p>
<p>ब्रह्म॑न्न् ए॒व विशं॒ वि ना॑शयति ॥</p>
<p>अ॒र्य॒म्णे च॒रुं निर् व॑पेत् सुव॒र्गका॑मस् \</p>
<p>अ॒सौ वा आ॑दि॒त्यो॑ऽर्य॒मा \</p>
<p>अ॑र्य॒मण॑म् ए॒व स्वेन॑ भाग॒धेये॒नोप॑ धावति॒</p>
<p>स ए॒वैनँ॑ सुव॒र्गं लो॒कं ग॑मयति \</p>
<p>अर्य॒म्णे च॒रुं निर् व॑पे॒द् यः का॒मये॑त</p>
<p>दान॑कमा मे प्र॒जाः स्यु॒र् इति॑ \</p>
<p>अ॒सौ वा आ॑दि॒त्यो॑ऽर्य॒मा</p>
<p>यः खलु॒ वै ददा॑ति॒ सो॑ऽर्य॒मा \</p>
<p>अ॑र्य॒मण॑म् ए॒व स्वेन॑ भाग॒धेये॒नोप॑ धावति॒</p>
<p>स ए॒व ॥</p>
<p>अ॒स्मै॒ दान॑कामाः प्र॒जाः क॑रोति</p>
<p>दान॑कामा अस्मै प्र॒जा भ॑वन्ति \</p>
<p>अर्य॒म्णे च॒रुं निर् व॑पे॒द् यः का॒मये॑त</p>
<p>स्व॒स्ति ज॒नता॑म् इया॒म् इति॑ \</p>
<p>अ॒सौ वा आ॑दि॒त्यो॑ऽर्य॒मा \</p>
<p>अ॑र्य॒मण॑म् ए॒व स्वेन॑ भाग॒धेये॒नोप॑ धावति॒</p>
<p>स ए॒वैनं॒ तद् ग॑मयति॒ यत्र॒ जिग॑मिषति॒ \</p>
<p>इन्द्रो॒ वै दे॒वाना॑म् आनुजाव॒र आ॑सी॒त्</p>
<p>स प्र॒जाप॑ति॒म् उपा॑धाव॒त्</p>
<p>तस्मा॑ ए॒तम् ऐ॒न्द्रम् आ॑नुषू॒कम् एका॑दशकपालं॒ निः ॥</p>
<p>अ॒व॒प॒त् तेनै॒वैन॒म् अग्रं॑ दे॒वता॑ना॒म् पर्य् अ॑णयत् \</p>
<p>बु॒ध्नव॑ती॒ अग्र॑वती याज्यानुवा॒क्ये॑ अकरोद् बु॒ध्नाद् ए॒वैन॒म् अग्र॒म् पर्य् अ॑णयत् \</p>
<p>यो रा॑ज॒न्य॑ आनुजाव॒रः स्यात् तस्मा॑ ए॒तम् ऐ॒न्द्रम् आ॑नुषू॒कम् एका॑दशकपालं॒ निर् व॑पेत् \</p>
<p>इन्द्र॑म् ए॒व स्वेन॑ भाग॒धेये॒नोप॑ धावति॒ स ए॒वैन॒म् अग्रँ॑ समा॒नाना॒म् परि॑ णयति</p>
<p>बु॒ध्नव॑ती॒ अग्र॑वती याज्यानुवा॒क्ये॑ भवतो बु॒ध्नाद् ए॒वैन॒म् अग्र॑म् ॥</p>
<p>परि॑ णयति \</p>
<p>आनुषू॒को भ॑वत्य् ए॒षा ह्य् ए॑तस्य॑ दे॒वता॒ य आ॑नुजाव॒रः</p>
<p>समृ॑द्ध्यै॒</p>
<p>यो ब्रा॑ह्म॒ण आ॑नुजाव॒रः स्यात् तस्मा॑ ए॒तम् बा॑र्हस्प॒त्यम् आ॑नुषू॒कं च॒रुं निर् व॑पेत् \</p>
<p>बृह॒स्पति॑म् ए॒व स्वेन॑ भाग॒धेये॒नोप॑ धावति॒ स ए॒वैन॒म् अग्रँ॑ समा॒नाना॒म् परि॑ णयति</p>
<p>बु॒ध्नव॑ती॒ अग्र॑वती याज्यानुवा॒क्ये॑ भवतो बु॒ध्नाद् ए॒वैन॒म् अग्र॒म् परि॑ णयति \</p>
<p>आनुषू॒को भ॑वत्य् ए॒षा ह्य् ए॑तस्य॑ दे॒वता॒ य आ॑नुजाव॒रः</p>
<p>समृ॑द्ध्यै ॥</p>
<p>प्र॒जाप॑ते॒स् त्रय॑स्त्रिँशद् दुहि॒तर॑ आसन्</p>
<p>ताः सोमा॑य॒ राज्ञे॑ऽददात्</p>
<p>तासाँ॑ रोहि॒णीम् उपै॑त्</p>
<p>ता ईर्ष्य॑न्तीः॒ पुन॑र् अगछन्</p>
<p>ता अन्व् ऐ॑त्</p>
<p>ताः पुन॑र् अयाचत</p>
<p>ता अ॑स्मै॒ न पुन॑र् अददा॒त्</p>
<p>सो॑ऽब्रवीत् \</p>
<p>ऋ॒तम् अ॑मीष्व॒ यथा॑ समाव॒च्छ उ॑पै॒ष्याम्य् अथ॑ ते॒ पुन॑र् दास्या॒मीति॒</p>
<p>स ऋ॒तम् आ॑मीत्</p>
<p>ता अ॑स्मै॒ पुन॑र् अददात्</p>
<p>तासाँ॑ रोहि॒णीम् ए॒वोप॑ ॥</p>
<p>ऐ॒त्</p>
<p>तं यक्ष्म॑ आर्छत् \</p>
<p>राजा॑नं॒ यक्ष्म॑ आर॒द् इति॒ तद् रा॑जय॒क्ष्मस्य॒ जन्म॒ यत् पापी॑यान् अभव॒त् तत् पा॑पय॒क्ष्मस्य॒ यज् जा॒याभ्योऽवि॑न्द॒त् तज् जा॒येन्य॑स्य॒</p>
<p>य ए॒वम् ए॒तेषां॒ यक्ष्मा॑णां॒ जन्म॒ वेद॒ नैन॑म् ए॒ते यक्ष्मा॑ विन्दन्ति॒</p>
<p>स ए॒ता ए॒व न॑म॒स्यन्न् उपा॑धावत्</p>
<p>ता अ॑ब्रुव॒न्</p>
<p>वरं॑ वृणामहै समाव॒च्छ ए॒व न॒ उपा॑य॒ इति॒</p>
<p>तस्मा॑ ए॒तम् ॥</p>
<p>आ॒दि॒त्यं च॒रुं निर् अ॑वप॒न्</p>
<p>तेनै॒वैन॑म् पा॒पात् स्रामा॑द् अमुञ्च॒न्</p>
<p>यः पा॑पय॒क्ष्मगृ॑हीतः॒ स्यात् तस्मा॑ ए॒तम् आ॑दि॒त्यं च॒रुं निर् व॑पेत् \</p>
<p>अ॒मुम् ए॒वैन॑म् आ॒प्याय॑मान॒म् अन्व् आ प्या॑ययति॒</p>
<p>नवो॑नवो भवति॒ जाय॑मान॒ इति॑ पुरोऽनुवा॒क्या॑ भव॒त्य् आयु॑र् ए॒वास्मि॒न् तया॑ दधाति॒</p>
<p>यम् आ॑दि॒त्या अँ॒शुम् आ॑प्या॒यय॒न्तीति॑ या॒ज्यैवैन॑म् ए॒तया॑ प्याययति ॥</p>
<p>प्र॒जाप॑तिर् दे॒वेभ्यो॒ऽन्नाद्यं॒ व्यादि॑श॒त्</p>
<p>सो॑ऽब्रवीत् \</p>
<p>यद् इ॒माँ लो॒कान् अ॒भ्य् अ॑ति॒रिच्या॑त \</p>
<p>ए॒तन् ममा॑स॒द् इति॒</p>
<p>तद् इ॒माँ लो॒कान् अ॒भ्य् अत्य् अ॑रिच्य॒तेन्द्रँ॒ राजा॑न॒म् इन्द्र॑म् अभिरा॒जम् इन्द्रँ॑ स्व॒राजा॑नम् \</p>
<p>ततो॒ वै स इ॒माँ लो॒काँस् त्रे॒धादु॑ह॒त्</p>
<p>तत् त्रि॒धातो॑स् त्रिधातु॒त्वम् \</p>
<p>यं का॒मये॑त \</p>
<p>अन्ना॒दः स्या॒द् इति॒ तस्मा॑ ए॒तं त्रि॒धातुं॒ निर् व॑पे॒द् इन्द्रा॑य॒ राज्ञे॑ पुरो॒डाश॑म् ॥</p>
<p>एका॑दशकपाल॒म् इन्द्रा॑याधिरा॒जायेन्द्रा॑य स्व॒राज्ञे॑ \</p>
<p>अ॒यं वा इन्द्रो॒ राजा॒यम् इन्द्रो॑ऽधिरा॒जो॑ऽसाव् इन्द्रः॑ { स्वराड् ^ स्व॒राज् }</p>
<p>इ॒मान् ए॒व लो॒कान्त् स्वेन॑ भाग॒धेये॒नोप॑ धावति॒</p>
<p>त ए॒वास्मा॒ अन्न॒म् प्र य॑छन्ति \</p>
<p>अन्ना॒द ए॒व भ॑वति॒</p>
<p>यथा॑ व॒त्सेन॒ प्रत्तां॒ गां दु॒ह ए॒वं ए॒वेमाँ लो॒कान् प्रत्ता॒न् काम॑म् अन्ना॒द्यं दु॑हे \</p>
<p>उत्ता॒नेषु॑ क॒पाले॒ष्व् अधि॑ श्रयति॒ \</p>
<p>अया॑तयामत्वाय॒</p>
<p>त्रयः॑ पुरो॒डाशा॑ भवन्ति॒</p>
<p>त्रय॑ इ॒मे लो॒कास् \</p>
<p>ए॒षां लो॒काना॒म् आप्त्यै॒ \</p>
<p>उत्त॑रौत्तरो॒ ज्याया॑न् भवति \</p>
<p>ए॒वम् इ॑व॒ हीमे लो॒काः</p>
<p>समृ॑द्ध्यै॒</p>
<p>सर्वे॑षाम् अभिग॒मय॒न्न् अव॑ द्यति॒ \</p>
<p>अछ॑म्बट्कारम् \</p>
<p>व्य॒त्यासं॒ अन्व् आ॑ह॒ \</p>
<p>अनि॑र्दाहाय ॥</p>
<p>दे॒वा॒सु॒राः संय॑त्ता आसन्</p>
<p>तान् दे॒वान् असु॑रा अजय॒न्</p>
<p>ते दे॒वाः प॑राजिग्या॒ना असु॑राणां॒ वैश्य॒म् उपा॑य॒न्</p>
<p>तेभ्य॑ इन्द्रि॒यं वी॒र्य॑म् अपा॑क्राम॒त्</p>
<p>तद् इन्द्रो॑ऽचाय॒त्</p>
<p>तद् अन्व् अपा॑क्राम॒त्</p>
<p>तद् अ॑व॒रुधं॒ नाश॑क्नो॒त्</p>
<p>तद् अ॑स्माद् अभ्य॒र्धो॑ऽचर॒त्</p>
<p>स प्र॒जाप॑ति॒म् उपा॑धाव॒त्</p>
<p>तम् ए॒तया॒ सर्व॑पृष्ठयायाजय॒त्</p>
<p>तयै॒वास्मि॑न्न् इन्द्रि॒यं वी॒र्य॑म् अदधात् \</p>
<p>य इ॑न्द्रि॒यका॑मः ॥</p>
<p>वी॒र्य॑कामः॒ स्यात् तम् ए॒तया॒ सर्व॑पृष्ठया याजयेत् \</p>
<p>ए॒ता ए॒व दे॒वताः॒ स्वेन॑ भाग॒धेये॒नोप॑ धावति</p>
<p>ता ए॒वास्मि॑न्न् इन्द्रि॒यं वी॒र्यं॑ दधति॒</p>
<p>यद् इन्द्रा॑य॒ राथं॑तराय नि॒र्वप॑ति॒ यद् ए॒वाग्नेस् तेज॒स् तद् ए॒वाव॑ रुन्द्धे॒</p>
<p>यद् इन्द्रा॑य॒ बार्ह॑ताय॒ यद् ए॒वेन्द्र॑स्य॒ तेज॒स् तद् ए॒वाव॑ रुन्द्धे॒</p>
<p>यद् इन्द्रा॑य वैरू॒पाय॒ यद् ए॒व स॑वि॒तुस् तेज॒स् तत् ॥</p>
<p>ए॒वाव॑ रुन्द्धे॒</p>
<p>यद् इन्द्रा॑य वैरा॒जाय॒ यद् ए॒व धा॒तुस् तेज॒स् तद् ए॒वाव॑ रुन्द्धे॒</p>
<p>यद् इन्द्रा॑य शाक्व॒राय॒ यद् ए॒व म॒रुतां॒ तेज॒स् तद् ए॒वाव॑ रुन्द्धे॒</p>
<p>यद् इन्द्रा॑य रैव॒ताय॒ यद् ए॒व बृह॒स्पते॒स् तेज॒स् तद् ए॒वाव॑ रुन्द्धे \</p>
<p>उत्ता॒नेषु॑ क॒पाले॒ष्व् अधि॑ श्रयति \</p>
<p>अयातयाम॒त्वाय॑</p>
<p>द्वाद॑शकपालः पुरो॒डाशः॑ ॥</p>
<p>भ॒व॒ति॒</p>
<p>वै॒श्व॒दे॒व॒त्वाय॑</p>
<p>सम॒न्तम् प॒र्यव॑द्यति</p>
<p>सम॒न्तम् ए॒वेन्द्रि॒यं वी॒र्यं॑ यज॑माने दधाति</p>
<p>व्य॒त्यास॒म् अन्व् आ॑ह॒ \</p>
<p>अनि॑र्दहाय \</p>
<p>ए॒तयै॒व य॑जेताभिश॒स्यमा॑नस् \</p>
<p>ए॒ताश् चेद् वा अ॑स्य दे॒वता॒ अन॑म् अ॒दन्त्य् अ॒दन्त्य् उ॑व् ए॒वास्य॑ मनु॒ष्याः॑ ॥</p>
<p>रज॑नो॒ वै कौ॑णे॒यः क्र॑तु॒जितं॒ जान॑किं चक्षु॒र्वन्य॑म् अया॒त्</p>
<p>तस्मा॑ ए॒ताम् इष्टिं॒ निर् अ॑वपत् \</p>
<p>अ॒ग्नये॒ भ्राज॑स्वते पुरो॒डाश॑म् अ॒ष्टाक॑पालँ सौ॒र्यं च॒रुम् अ॒ग्नये॒ भ्राज॑स्वते पुरो॒डाश॑म् अ॒ष्टाक॑पालम् \</p>
<p>तयै॒वास्मि॒ञ् चक्षु॑र् अदधात् \</p>
<p>यश् चक्ष्का॑मः {F स्यात्} {W स्या॒त्} {ग्लोस् स्यात्} तस्मा॑ ए॒ताम् इष्टिं॒ निर् व॑पेत् \</p>
<p>अ॒ग्नये॒ भ्राज॑स्वते पुरो॒डाश॑म् अ॒ष्टाक॑पालँ सौ॒र्यं च॒रुम् अ॒ग्नये॒ भ्राज॑स्वते पुरो॒डाश॑म् अ॒ष्टाक॑पालम्</p>
<p>अ॒ग्नेर् वै चक्षु॑षा मनु॒ष्या॑ वि ॥</p>
<p>प॒श्य॒न्ति॒ सूर्य॑स्य दे॒वास् \</p>
<p>अ॒ग्निं चै॒व सूर्यं॑ च॒ स्वेन॑ भाग॒धेये॒नोप॑ धावति</p>
<p>ताव् ए॒वास्मि॒ञ् चक्षु॑र् धत्त॒श् चक्षु॑ष्मान् ए॒व भ॑वति॒</p>
<p>यद् आ॑ग्ने॒यौ भव॑त॒श् चक्षु॑षी ए॒वास्मि॒न् तत् प्रति॑ दधाति॒</p>
<p>यत् सौ॒र्यो नासि॑कां॒ तेन॑ \</p>
<p>अ॒भितः॑ सौ॒र्यम् आ॑ग्ने॒यौ भ॑वत॒स्</p>
<p>तस्मा॑द् अ॒भितो॒ नासि॑कां॒ चक्षु॑षी॒</p>
<p>तस्मा॒न् नासि॑कया॒ चक्षु॑षी॒ विधृ॑ते</p>
<p>समा॒नी या॑ज्यानुवा॒क्ये॑ भवतः</p>
<p>समा॒नँ हि चक्षुः॒ समृ॑द्ध्यै॒ \</p>
<p>उद् उ॒ त्यं जा॒तवे॑दसम् \</p>
<p>स॒प्त त्वा॑ ह॒रितो॒ रथे॑</p>
<p>चि॒त्रं दे॒वाना॒म् उद् अ॑गा॒द् अनी॑क॒म् इति॒ पिण्डा॒न् प्र य॑छति॒</p>
<p>चक्षु॑र् ए॒वास्मै॒ प्र य॑छति॒</p>
<p>यद् ए॒व तस्य॒ तत् ॥</p>
<p>ध्रु॒वो॑ऽसि ध्रु॒वो॑ऽहँ स॑जा॒तेषु॑ भूयासं॒ धीर॒श् चेत्ता॑ वसु॒विद्</p>
<p>ध्रु॒वो॑ऽसि ध्रु॒वो॑ऽहँ स॑जा॒तेषु॑ भूयासम् उ॒ग्रश् चेत्ता॑ वसु॒विद्</p>
<p>ध्रु॒वो॑ऽसि ध्रु॒वो॑ऽहँ स॑जा॒तेषु॑ भूयासम् अभि॒भूश् चेत्ता॑ वसु॒विद्</p>
<p>आम॑नम् अ॒स्य् आम॑नस्य देवा॒ ये स॑जा॒ताः कु॑मा॒राः सम॑नस॒स् तान् अ॒हं का॑मये हृ॒दा ते मां का॑मयन्ताँ हृ॒दा तान् म॒ आम॑नसः कृधि॒ स्वाहा॑ \</p>
<p>आम॑नम् असि ॥</p>
<p>आम॑नस्य देवा॒ या स्त्रियः॒ सम॑नस॒स् ता अ॒हं का॑मये हृ॒दा ता मां का॑मयन्ताँ हृ॒दा ता म॒ आम॑नसः कृधि॒ स्वाहा॑</p>
<p>वैश्वदे॒वीँ सां॑ग्रह॒णीं निर् व॑पे॒द् ग्राम॑कामस् \</p>
<p>वै॒श्व॒दे॒वा वै स॑जा॒तास् \</p>
<p>विश्वा॑न् ए॒व दे॒वान्त् स्वेन॑ भाग॒धेये॒नोप॑ धावति॒</p>
<p>त ए॒वास्मै॑ सजा॒तान् प्र य॑छन्ति</p>
<p>ग्रा॒म्य् ए॑व भ॑वति</p>
<p>सांग्रह॒णी भ॑वति</p>
<p>मनो॒ग्रह॑णं॒ वै सं॒ग्रह॑ण॒म्</p>
<p>मन॑ ए॒व स॑जा॒ताना॑म् ॥</p>
<p>गृ॒ह्णा॒ति॒</p>
<p>ध्रु॒वो॑ऽसि ध्रु॒वो॑ऽहँ स॑जा॒तेषु॑ भूयास॒म् इति॑ परि॒धीन् परि॑ दधाति \</p>
<p>आ॒शिष॑म् ए॒वैताम् आ शा॑स्ते॒ \</p>
<p>अथो॑ ए॒तद् ए॒व सर्वँ॑ सजा॒तेष्व् अधि॑ भवति॒ यस्यै॒वं वि॒दुष॑ ए॒ते प॑रि॒धयः॑ परिधी॒यन्ते॑ \</p>
<p>आम॑नम् अ॒स्य् आम॑नस्य देवा॒ इति॑ ति॒स्र आहु॑तीर् जुहोति \</p>
<p>ए॒ताव॑न्तो॒ वै स॑जा॒ता ये म॒हान्तो॒ ये क्षु॑ल्ल॒का या स्त्रियः॑</p>
<p>तान् ए॒वाव॑ रुन्द्धे॒</p>
<p>त ए॑न॒म् अव॑रुद्धा॒ उप॑ तिष्ठन्ते ॥</p>
<p>यन् नव॒म् ऐत् तन् नव॑नीतम् अभव॒द् यद् अस॑र्प॒त् तत् स॒र्पिर् अ॑भव॒द् यद् अध्रि॑यत॒ तद् घृ॒तम् अ॑भवत् \</p>
<p>अ॒श्विनोः॑ प्रा॒णो॑ऽसि॒ तस्य॑ ते दत्तां॒ ययोः॑ प्रा॒णोऽसि॒ स्वाहेन्द्र॑स्य प्रा॒णो॑ऽसि॒ तस्य॑ ते ददातु॒ यस्य॑ प्रा॒णोऽसि॒ स्वाहा॑ मि॒त्रावरु॑णयोः प्रा॒णो॑ऽसि॒ तस्य॑ ते दत्तां॒ यस्य॑ प्रा॒णोऽसि॒ स्वाहा॒ विश्वे॑षां दे॒वाना॑म् प्रा॒णो॑ऽसि ॥</p>
<p>तस्य॑ ते ददतु॒ येषा॑म् प्रा॒णोऽसि॒ स्वाहा॑</p>
<p>घृ॒तस्य॒ धारा॑म् अ॒मृत॑स्य॒ पन्था॒म् इन्द्रे॑ण द॒त्ताम् प्रय॑ताम् म॒रुद्भिः॑ । तत् त्वा॒ विष्णुः॒ पर्य् अ॑पश्य॒त् तत् त्वेडा॒ गव्य् ऐर॑यत्</p>
<p>पावमा॒नेन॑ त्वा॒ स्तोमे॑न गाय॒त्रस्य॑ वर्त॒न्योपाँ॒शोर् वी॒र्ये॑ण दे॒वस् त्वा॑ सवि॒तोत् सृ॑जतु जी॒वात॑वे जीवन॒स्यायै॑ बृहद्रथन्त॒रयो॑स् त्वा॒ स्तोमे॑न तृ॒ष्टुभो॑ वर्त॒न्या शु॒क्रस्य॑ वी॒र्ये॑ण दे॒वस् त्वा॑ सवि॒तोत् ॥</p>
<p>सृ॒ज॒तु॒ जी॒वात॑वे जीवन॒स्याया॑ अ॒ग्नेस् त्वा॒ मात्र॑या॒ जग॑त्यै वर्त॒न्याग्र॑य॒णस्य॑ वी॒र्ये॑ण दे॒वस् त्वा॑ सवि॒तोत् सृ॑जतु जी॒वात॑वे जीवन॒स्यायै॑ \</p>
<p>इ॒मम् अ॑ग्न॒ आयु॑षे॒ वर्च॑से कृधि प्रि॒यँ रेतो॑ वरुण सोम राजन् । मा॒तेवा॑स्मा अदिते॒ शर्म॑ यछ॒ विश्वे॑ देवा॒ जर॑दष्टि॒र् यथास॑त् ॥</p>
<p>अ॒ग्निर् आयु॑ष्मा॒न्त् स वन॒स्पति॑भि॒र् आयु॑ष्मा॒न् तेन॒ त्वायु॒षायु॑ष्मन्तं करोमि॒ सोम॒ आयु॑ष्मा॒न्त् स ओष॑धीभिर् य॒ज्ञ आयु॑ष्मा॒न्त् स दक्षि॑णाभि॒र् ब्रह्मायु॑ष्म॒त् तद् ब्रा॑ह्म॒णैर् आयु॑ष्मद् दे॒वा आयु॑ष्मन्त॒स् ते॑ऽमृते॑न पि॒तर॒ आयु॑ष्मन्त॒स् ते स्व॒धयायु॑ष्मन्त॒स् तेन॒ त्वायु॒षायु॑ष्मन्तं करोमि ॥</p>
<p>अ॒ग्निं वा ए॒तस्य॒ शरी॑रं गछति॒ सोमँ॒ रसो॒ वरु॑ण एनं वरुणपा॒शेन॑ गृह्णाति॒ सर॑स्वतीं॒ वाग् अ॒ग्नाविष्णू॑ आ॒त्मा यस्य॒ ज्योग् आ॒मय॑ति । यो ज्योगा॑मयावी॒ स्याद् यो वा॑ का॒मये॑त॒</p>
<p>सर्व॒म् आयु॑र् इया॒म् इति॒ तस्मा॑ ए॒ताम् इष्टिं॒ निर् व॑पेद्</p>
<p>आग्ने॒यम् अ॒ष्टाक॑पालँ सौ॒म्यं च॒रुं वा॑रु॒णं दश॑कपालँ सारस्व॒तं च॒रुम् आ॑ग्नावैष्ण॒वम् एका॑दशकपालम्</p>
<p>अ॒ग्नेर् ए॒वास्य॒ शरी॑रं निष्क्री॒णाति॒ सोमा॒द् रस॑म् ॥</p>
<p>व॒रु॒णेनै॒वैनं॑ वरुणपा॒शान् मु॑ञ्चति सारस्व॒तेन॒ वाचं॑ दधाति \</p>
<p>अ॒ग्निः सर्वा॑ दे॒वता॒ विष्णु॑र् य॒ज्ञो दे॒वता॑भिश् चै॒वैनं॑ य॒ज्ञेन॑ च भिषज्यत्य् उ॒त यदी॒तासु॒र् भव॑ति॒ जीव॑त्य् ए॒व । यन् नव॒म् ऐत् तन् नव॑नीतम् अभव॒द् इत्य् आज्य॒म् अवे॑क्षते</p>
<p>रू॒पम् ए॒वास्यै॒तन् म॑हि॒मानं॒ व्याच॑ष्टे \</p>
<p>अ॒श्विनोः॑ प्रा॒णो॑ऽस्यीत्य् आ॑हा॒श्विनौ॒ वै दे॒वाना॑म् ॥</p>
<p>भि॒षजौ॒ ताभ्या॑म् ए॒वास॑मि भेष॒जं क॑रोति॒ \</p>
<p>इन्द्र॑स्य प्रा॒णो॑ऽसीत्य् आ॑ह \</p>
<p>इन्द्रि॒यम् ए॒वास॑मिन्न् ए॒तेन॑ दधाति</p>
<p>मि॒त्रावरु॑णयोः प्रा॒णो॑ऽसीत्य् आ॑ह</p>
<p>प्राणापा॒नाव् ए॒वास्मि॑न्न् ए॒तेन॑ दधाति॒</p>
<p>विश्वे॑षां दे॒वाना॑म् प्रा॒णो॑ऽसीत्य् आ॑ह वी॒र्य॑म् ए॒वास्मि॑न्न् ए॒तेन॑ दधाति</p>
<p>घृ॒तस्य॒ धारा॑म् अ॒मृत॑स्य॒ पन्था॒म् इत्य् आ॑ह</p>
<p>यथाय॒जुर् ए॒वैतत्</p>
<p>पा॑वमा॒नेन॑ त्वा॒ स्तोमे॒नेति॑ ॥</p>
<p>आ॒ह॒</p>
<p>प्रा॒णम् ए॒वास्मि॑न्न् ए॒तेन॑ दधाति</p>
<p>बृहद्रथन्त॒रयो॑स् त्वा॒ स्तोमे॒नेत्य् आ॑ह॒ \</p>
<p>ओज॑ ए॒वास्मि॑न्न् ए॒तेन॑ दधात्य् अ॒ग्नेस् त्वा॒ मात्र॒येत्य् आ॑हा॒त्मान॑म् ए॒वास्मि॑न्न् ए॒तेन॑ दधाति \</p>
<p>ऋ॒त्विजः॒ पर्य् आ॑हु॒र् याव॑न्त ए॒वर्त्विज॒स् त ए॑नम् भिषज्यन्ति</p>
<p>ब्र॒ह्मणो॒ हस्त॑म् अन्वा॒रभ्य॒ पर्य् आ॑हुर् एक॒धैव यज॑मान॒ आयु॑र् दधति॒</p>
<p>यद् ए॒व तस्य॒ तत् \</p>
<p>हिर॑ण्यात् ॥</p>
<p>घृ॒तं निष् पि॑ब॒त्य् आयु॒र् वै घृ॒तम् अ॒मृतँ॒ हिर॑ण्यम् अ॒मृता॑द् ए॒वायु॒र् निष् पि॑बति</p>
<p>श॒तमा॑नम् भवति श॒तायुः॒ पुरु॑षः श॒तेन्द्रि॑य॒ आयु॑ष्य् ए॒वेन्द्रि॒ये प्रति॑ तिष्ठति॒ \</p>
<p>अथो॒ खलु॒ याव॑तीः॒ समा॑ ए॒ष्यन् मन्ये॑त॒ ताव॑न्मानँ स्या॒त् समृ॑द्ध्यै \</p>
<p>इ॒मम् अ॑ग्न॒ आयु॑षे॒ वर्च॑से कृ॒धीत्य् आ॒हायु॑र् ए॒वास्मि॒न् वर्चो॑ दधाति । विश्वे॑ देवा॒ जर॑दष्टि॒र् यथास॒द् इत्य् आ॑ह॒</p>
<p>जर॑दष्टिम् ए॒वैनं॑ करोति \</p>
<p>अ॒ग्निर् आयु॑ष्मा॒न् इति॒ हस्तं॑ गृह्णाति \</p>
<p>ए॒ते वै दे॒वा आयु॑ष्मन्त॒स् त ए॒वास्मि॒न्न् आयु॑र् दधति॒ सर्व॒म् आयु॑र् एति ॥</p>
<p>प्र॒जाप॑ति॒र् वरु॑णा॒याश्व॑म् अनय॒त्</p>
<p>स स्वां दे॒व्वता॑म् आर्छ॒त्</p>
<p>स पर्य् अ॑दीर्यत॒</p>
<p>स ए॒तं वा॑रु॒णं चतु॑ष्कपालम् अपश्य॒त्</p>
<p>तं निर् अ॑वप॒त्</p>
<p>ततो॒ वै स व॑रुणपा॒शाद् अ॑मुच्यत॒</p>
<p>वरु॑णो॒ वा ए॒तं गृ॑ह्णाति॒ योऽश्व॑म् प्रतिगृ॒ह्णाति॑</p>
<p>याव॑तोऽश्वान् प्रतिगृह्णी॒यात् ताव॑तो वारु॒णाञ् चतु॑ष्कपाला॒न् निर् व॑पेत् \</p>
<p>वरु॑णम् ए॒व स्वेन॑ भाग॒धेये॒नोप॑ धावति॒</p>
<p>स ए॒वैनं॑ वरुणपा॒शान् मु॑ञ्चति ॥</p>
<p>चतु॑ष्कपाला भवन्ति॒</p>
<p>चतु॑ष्पा॒द् ध्य् अश्वः॒</p>
<p>समृ॑द्ध्यै॒ \</p>
<p>एक॒म् अति॑रिक्तं॒ निर् व॑पे॒द् यम् ए॒व प्र॑तिगृ॒ही भव॑ति॒ यं वा॒ नाध्येति॒</p>
<p>तस्मा॑द् ए॒व व॑रुणपा॒शान् मु॑च्यते॒</p>
<p>यद्य् अप॑रम् प्रतिग्रा॒ही स्यात् सौ॒र्यम् एक॑कपाल॒म् अनु॒ निर् व॑पेत् \</p>
<p>अ॒मुम् ए॒वादि॒त्यम् उ॒च्चारं कु॑रुते \</p>
<p>अ॒पो॑ऽवभृ॒थम् अवै॑ति \</p>
<p>अ॒प्सु वै वरु॑णः</p>
<p>सा॒क्षाद् ए॒व वरु॑ण॒म् अव॑ यजते \</p>
<p>अपोन॒प्त्रीयं॑ च॒रुम् पुन॒र् एत्य॒ निर् व॑पेत् \</p>
<p>अ॒प्सुयो॑नि॒र् वा अश्वः॑</p>
<p>स्वाम् ए॒वैनं॒ योनिं॑ गमयति॒</p>
<p>स ए॑नँ शा॒न्त उप॑ तिष्ठते ॥</p>
<p>या वा॑म् इन्द्रावरुणा यत॒व्या॑ त॒नूस् तये॒मम् अँह॑सो मुञ्चतम् \</p>
<p>या वा॑म् इन्द्रावरुणा सह॒स्या॑ रक्ष॒स्या॑ तेज॒स्या॑ त॒नूस् तये॒मम् अँह॑सो मुञ्चतम् \</p>
<p>यो वा॑म् इन्द्रावरुणाव् अ॒ग्नौ स्राम॒स् तं वा॑म् ए॒तेनाव॑ यजे॒</p>
<p>यो वा॑म् इन्द्रावरुणा द्वि॒पात्सु॑ प॒शुषु॒ चतु॑ष्पात्सु गो॒ष्ठे गृ॒हेष्व् अ॒प्स्व् ओष॑धीषु॒ वन॒स्पति॑षु॒ स्राम॒स् तं वा॑म् ए॒तेनाव॑ यजे॒ \</p>
<p>इन्द्रो॒ वा ए॒तस्य॑ ॥</p>
<p>इ॒न्द्रि॒येणप॑ क्रामति॒ वरु॑ण एनं वरुणपा॒शेन॑ गृह्णाति॒ यः पा॒प्मना॑ गृही॒तो भव॑ति॒</p>
<p>यः पा॒प्मना॑ गृही॒तः स्यात् तस्मा॑ ए॒ताम् ऐ॑न्द्रावरु॒णीम् प॑य॒स्यां॑ निर् व॑पे॒द् इन्द्र॑ ए॒वास्मि॑न्न् इन्द्रि॒यं द॑धाति॒ वरु॑ण एनं वरुणपा॒शान् मु॑ञ्चति</p>
<p>पय॒स्या॑ भवति॒ पयो॒ हि वा ए॒तस्मा॑द् अप॒क्राम॒त्य् अथै॒ष पा॒प्मना॑ गृही॒तो यत् प॑य॒स्या॑ भव॑ति॒ पय॑ ए॒वास्मि॒न् तया॑ दधाति</p>
<p>पय॒स्या॑याम् ॥</p>
<p>पु॒रो॒डाश॒म् अव॑ दधात्य् आत्म॒न्वन्त॑म् ए॒वैनं॑ करो॒त्य् अथो॑ आ॒यत॑नवन्तम् ए॒व</p>
<p>च॑तु॒र्धा व्य् ऊ॑हति दि॒क्ष्व् ए॑व प्रति॑ तिष्ठति॒</p>
<p>पुनः॒ सम् ऊ॑हति दि॒ग्भ्य ए॒वास्मै॑ भेष॒जं क॑रोति</p>
<p>स॒मूह्याव॑ द्यति॒ यथावि॑द्धं निष्कृ॒न्तति॑ ता॒दृग् ए॒व तत् \</p>
<p>यो वा॑म् इन्द्रावरुणाव् अ॒ग्नौ स्राम॒स् तं वा॑म् ए॒तेना॑व यज इत्याह॒ दुरि॑ष्ट्या ए॒वैन॑म् पाति॒</p>
<p>यो वा॑म् इन्द्रावरुणा द्वि॒पात्सु॑ प॒शुषु॒ स्राम॒स् तं वा॑म् ए॒तेनाव॑ यज॒ इत्य् आ॑है॒ताव॑ती॒र् वा आप॒ ओष॑धयो॒ वन॒स्पत॑यः प्र॒जाः प॒शव॑ उपजीव॒नीया॒स् ता ए॒वास्मै॑ वरुणपा॒शान् मु॑ञ्चति ॥</p>
<p>स प्र॑त्न॒वत् \</p>
<p>नि काव्या॒ \</p>
<p>इन्द्रं॑ वो वि॒श्वत॒स् परि॒ \</p>
<p>इन्द्रं॒ नरः॑ ।</p>
<p>त्वं नः॑ सोम वि॒श्वतो॒ रक्षा॑ राजन्न् अघाय॒तः । न रि॑ष्ये॒त् त्वाव॑तः॒ सकः॑ ॥</p>
<p>या ते॒ धामा॑नि दि॒वि या पृ॑थि॒व्यां या पर्व॑ते॒ष्व् ओष॑धीष्व् अ॒प्सु । तेभि॑र् नो॒ विश्वैः॑ सु॒मना॒ अहे॑ड॒न् राज॑न्त् सोम॒ प्रति॑ ह॒व्या गृ॑भाय ॥</p>
<p>अग्नी॑षोमा॒ सवे॑दसा॒ सहू॑ती वनतं॒ गिरः॑ । सं दे॑व॒त्रा ब॑भूवथुः ॥</p>
<p>यु॒वम् ॥</p>
<p>ए॒तानि॑ दि॒वि रो॑च॒नान्य् अ॒ग्निश् च॑ सोम॒ सक्र॑तू अधत्तम् । यु॒वँ सिन्धूँ॑र् अ॒भिश॑स्तेर् अव॒द्याद् अग्नी॑ षोमाव् अमुञ्चतं गृभी॒तान् ॥</p>
<p>अग्नी॑षोमाव् इ॒मँ सु मे॑ शृणु॒तं वृ॑षणा॒ हव॑म् । प्रति॑ सू॒क्तानि॑ हर्यत॒म् भव॑तं दा॒शुषे॒ मयः॑ ॥</p>
<p>आन्यं दि॒वो मा॑त॒रिश्वा॑ जभा॒राम॑थ्नाद् अ॒न्यम् परि॑ श्ये॒नो अद्रेः॑ । अग्नी॑षोमा॒ ब्रह्म॑णा वावृधा॒नोरुं य॒ज्ञाय॑ चक्रथुर् उ लो॒कम् ॥</p>
<p>अग्नी॑षोमा ह॒विषः॒ प्रस्थि॑तस्य वी॒तम् ॥</p>
<p>हर्य॑तं वृषणा जु॒षेथा॑म् । सु॒शर्मा॑णा॒ स्वव॑सा॒ हि भू॒तम् अथा॑ धत्तं॒ यज॑मानाय॒ शं योः ॥</p>
<p>आ प्या॑यस्व॒</p>
<p>सं ते॑ ॥</p>
<p>ग॒णानां॑ त्वा ग॒णप॑तिँ हवामहे क॒विं क॑वी॒नाम् उ॑प॒मश्र॑वस्तमम् । ज्ये॒ष्ठ॒राज॒म् ब्रह्म॑णाम् ब्रह्मणस् पत॒ आ नः॑ शृ॒ण्वन्न् ऊ॒तिभिः॑ सीद॒ साद॑नम् ॥</p>
<p>स इज् जने॑न॒ स वि॒शा स स जन्म॑ना॒ स पु॒त्रैर् वाज॑म् भरते॒ धना॒ नृभिः॑ । दे॒वानां॒ यः पि॒तर॑म् आ॒विवा॑सति ॥</p>
<p>श्र॒द्धाम॑ना ह॒विषा॒ ब्रह्म॑ण॒स् पति॑म् ॥</p>
<p>स सु॒ष्टुभा॒ स ऋक्व॑ता ग॒णेन॑ व॒लँ रु॑रोज फलि॒गँ रवे॑ण । बृह॒स्पति॑र् उ॒सृया॑ हव्य॒सूदः॒ कनि॑क्रद॒द् वाव॑शती॒र् उद् आ॑जत् ॥</p>
<p>मरु॑तो॒ यद् ध॑ वो दि॒वस् \</p>
<p>या वः॒ शर्म॑ ॥</p>
<p>अ॒र्य॒मा या॑ति वृष॒भस् तुवि॑ष्मान् दा॒ता वसू॑नाम् पुरुहू॒तो अर्ह॑न् । स॒ह॒स्रा॒क्षो गो॑त्र॒भिद् वज्र॑बाहुर् अ॒स्मासु॑ दे॒वो द्रवि॑णं दधातु ॥</p>
<p>ये ते॑ऽर्यमन् ब॒हवो॑ देव॒यानाः॒ पन्था॑नः ॥</p>
<p>रा॒ज॒न् दि॒व आ॒चर॑न्ति । तेभि॑र् नो देव॒ महि॒ शर्म॑ यछ॒ शं न॑ एधि द्वि॒पदे॒ शं चतु॑ष्पदे ॥</p>
<p>बु॒ध्नाद् अग्र॒म् अङ्गि॑रोभिर् गृणा॒नो वि पर्व॑तस्य दृँहि॒तान्य् ऐ॑रत् । रु॒जद् रोधाँ॑सि कृ॒त्रिमा॑ण्य् एषाँ॒ सोम॑स्य॒ ता मद॒ इन्द्र॑श् चकार ॥</p>
<p>बु॒ध्नाद् अग्रे॑ण॒ वि मि॑माय॒ मानै॒र् वज्रे॑ण॒ खान्य् अ॑तृणन् न॒दीना॑म् । वृथा॑सृजत् प॒थिभि॑र् दीर्घया॒थैः सोम॑स्य॒ ता मद॒ इन्द्र॑श् चकार ॥</p>
<p>प्र यो ज॒ज्ञे वि॒द्वाँ अ॒स्य बन्धुं॒ विश्वा॑नि दे॒वो जनि॑मा विवक्ति । ब्रह्म॒ ब्रह्म॑ण॒ उज् ज॑भार॒ मध्य॑न् नी॒चाद् उ॑च्चा स्व॒धया॒भि प्र त॑स्थौ ॥</p>
<p>म॒हान् म॒ही अ॑स्तभाय॒द् वि जा॒तो द्याँ सद्म॒ पार्थि॑वं च॒ रजः॑ । स बु॒ध्नाद् आ॑ष्ट ज॒नुषा॒भ्य् अग्र॒म् बृह॒स्पति॑र् दे॒वता॒ यस्य॑ स॒म्राट् ॥</p>
<p>बु॒ध्नाद् यो अग्र॑म् अ॒भ्यर्त्य् ओज॑सा॒ बृह॒स्पति॒म् आ वि॑वासन्ति दे॒वाः । भि॒नद् व॒लं वि पुरो॑ दर्दरीति॒ कनि॑क्रद॒त् सुव॑र् अ॒पो ज॑गाय ॥</p>

  </div>
</article>


        

        



    <aside class="card border noPrint" id="section-tree-item-taittirIyam_sArasvata-vibhAgaH_saMhitA_mUlam_vAkya-kramaH_2_3_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/vedAH_yajuH/taittirIyam/sArasvata-vibhAgaH/saMhitA/mUlam/vAkya-kramaH/2/3/">३ </a>
            <a data-toggle="collapse" href="#section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_2_3_md" role="button" aria-expanded="false" aria-controls="section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_2_3_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-taittirIyam_sArasvata-vibhAgaH_saMhitA_mUlam_vAkya-kramaH_2_3_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2025 Oct 4 04:58:53 UTC. (<a href="http://google.com/search?q=04%3a58%3a53%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
