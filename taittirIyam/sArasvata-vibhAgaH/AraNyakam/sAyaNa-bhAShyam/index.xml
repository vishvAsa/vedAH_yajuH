<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;सायण-भाष्यम् on यजुर्वेदे विश्वासटिप्पन्यः</title>
    <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/</link>
    <description>Recent content in &#43;सायण-भाष्यम् on यजुर्वेदे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/index.xml" rel="self" type="application/rss+xml" />
    <item>
      <title>01 प्रश्नः-1</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/1/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/1/</guid>
      <description>&lt;p&gt;अत्र बौधायने कल्पे तत्प्रकारोऽभिहितः- &amp;ldquo;एतेनाऽऽरुणकेतुको व्याख्यातो यावन्मन्त्रबीष्टकाः । लोकंपृणाश्च स्वयमातृणाश्चाऽऽप एव&amp;rdquo; इति । पूर्वत्र सावित्रादिचयनानामभिहितत्वादेतेनेति तत्परामर्शः । अब्रूपा इष्टका अबीष्टकाः । नात्रेष्टका मृदादिना निष्पादनीयाः । किं त्वाप एवेष्टकाबुद्ध्योपधेया इत्यर्थः । उपधानेऽस्मिन्कल्प एवमभिहितः- &amp;ldquo;उत्तरवेद्यावपनकाले तूष्णीं जानुदघ्नं खात्वाऽन्यत्र मृदं निवपति विदेरग्निरित्यादिर्लुप्यते । ध्रुवाऽसीति प्रतिपद्यते । हस्तग्राभमबीष्टका उपदध्यात् ।&#xA;भद्रं कर्णेभिरिति द्वाभ्यां शान्तिं कृत्वा ताभ्यामुपदधाति&amp;rdquo; इति । (हस्तग्राभं) हस्तग्राहं हस्तेन गृहीत्वा जलमित्यर्थः । तत्र शान्त्यर्थां प्रथमामृचमाह -  हे देवा इन्द्रादयो भद्रं कल्याणं श्रुतिस्मृतिवाक्यरूपं कर्णेभिराचार्यान्तेवासिरूपाणामृत्विग्यजमानरूपाणां वाऽस्माकं बहूनां कर्णैः युष्मत्प्रसादात्सर्वदा श्रोतुं समर्थाः स्याम । श्रुत्वा च यजत्रा यागक्षमा वयं भद्रं कल्याणं यज्ञादिकं कर्माक्षभिश्चक्षुरिन्द्रियैः साक्षात्पश्येम । स्थिरैरविकलैरङ्गैश्चक्षुरादिभिर्हस्तादिभिश्चावयवैस्तनूभिस्तथाविधशरीरैर्युक्ता वयं तुष्टुवांसो युष्मदीयां स्तुतिं कुर्वाणा यद्यस्मात्कारणाद्देवहितं देवेन प्रजापतिना समर्पितं सर्वमप्यायुर्व्यशेम विशेषेण प्राप्नवाम । तस्मादपमृत्योरभावाच्चिरं भद्रं शृणुयामेति पूर्वत्रान्वयः ।&lt;/p&gt;</description>
    </item>
    <item>
      <title>02 प्रश्नः-2</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/2/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/2/</guid>
      <description>&lt;p&gt;तत्राऽऽद्येनुवाकेऽध्ययनाङ्गत्वेन यज्ञोपवीतं विधातुं तत्प्रशंसार्थमादावुपाख्यानमाह -&lt;br&gt;&#xA;वयमेवाऽऽधिपत्यनिमित्तं स्वर्गं गमिष्याम इत्येवं देवा यदा यज्ञे प्रवृत्तास्तदानीमेवासुरा अपि तथैवाभिप्रेत्य यज्ञे प्रवृत्ताः, तावुभौ यज्ञौ प्रततौ विस्तीर्णावास्ताम् । तदानीं तथाविधा असुराः संनह्य कृतसन्नाहाः सहसैव भुजबलान्न शास्त्रेणैवाऽऽचरन्यज्ञमारब्धवन्तः, ते मौर्ख्याद्ब्रह्मचर्यादिनियमं चानादृतवन्तः । देवास्तु ब्रह्मचर्यात्समस्ततपसा युक्ताः सन्तो यथाशास्त्रमनुष्ठितवन्तः । ते मूर्खा असुरा अमुह्यन्मौर्ख्यपारवश्येन मोहं प्राप्ताः, मूढाः सन्तः कर्तव्याकर्तव्यं किमपि न प्रजानन् । ततो यथाशास्त्रानुष्ठानाभावात्स्वर्गं न प्राप्ताः । देवास्तु प्रसृतेनैव यज्ञेन स्वर्गं प्राप्ताः, अप्रसृतेन यज्ञेन युक्तानसुरान्पराभावयन् । अथ प्रसृताप्रसृतयोः स्वरूपं विभजते -&lt;br&gt;&#xA;यज्ञोपवीतयुक्तस्य यो यज्ञः सोऽयं गुणाधिक्यात्प्रसृतः प्रकर्षेण वृत्त इत्युच्यते । अनुपवीतिनो यज्ञोपवीतरहितस्य यज्ञो गुणहीनत्वादप्रसृत इत्युच्यते । किञ्च ब्राह्मणो यज्ञोपवीतयुक्तः सन्यत्किमप्यधीते तत्सर्वं यागानुष्ठानसमं भवति । तदेवं यज्ञोपवीतं प्रशस्याध्ययनोपयोगं वदन्यज्ञानामङ्गत्वेन विधत्ते ।&lt;br&gt;&#xA;प्रसृतिः प्रकृष्टगुणयुक्तत्वम् । यज्ञोपवीतसाधनं द्रव्यं विधत्ते -&lt;br&gt;&#xA;कृष्णाजिनवस्त्रयोरन्यतरद्द्रव्यं दक्षिणभागे लम्बमानं कृत्वाऽधीयीतेत्यर्थः । एवमध्ययनादावनेनैव वाक्येन विहितस्यपि यज्ञोपवीतस्य दर्शपूर्णमासप्रकरणे निवीतं मनुष्याणामित्यत्र पुनर्विधानं तदतिक्रमे तत्रत्यविशेषप्रायश्चित्तार्थम् । यज्ञोपवीतप्रसङ्गात्त्रयाणामपि लक्षणं दर्शयति -&lt;br&gt;&#xA;दक्षिणं बाहुमूर्ध्वं धृत्वा सव्ये बाहौ लम्बमाने सति यद्वेष्टनं तद्यज्ञोपवीतम् । एतदेव विपरीतं सव्यबाहोरूर्ध्वं धारणं दक्षिणबाहोर्लम्बमानं चेद्भवति तदा वेष्टनं प्राचीनावीतमित्युच्यते । बाह्वोरुभयोरप्यधो लम्बमानयोरंसद्वये (यद्वेष्टनं तत्) संवीतं तदेतन्मानुषं मनुष्याणामृषीणाम्, यज्ञोपवीतं देवानां यथा वा प्राचीनावीतं पितॄणां तद्वत् ॥&lt;/p&gt;</description>
    </item>
    <item>
      <title>03 प्रश्नः-3</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/3/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/3/</guid>
      <description>&lt;p&gt;अथ कृष्णयजुर्वेदीयतैत्तिरीयारण्यके तृतीयप्रपाठकस्याऽऽरम्भः&lt;br&gt;&#xA;ब्राह्मणग्रन्थस्य तृतीयकाण्डे द्वादशप्रपाठके ब्रह्म वै चतुर्होतार इत्यस्मिन्ननुवाके चातुर्होत्रचितेर्ब्राह्मणमुक्तं न तु तन्मन्त्रस्तत्रोक्ताः । तेषामरण्येऽध्येतव्यत्वात् । अतोऽस्मिन्प्रपाठके तन्मन्त्रा उच्यन्ते । तत्र प्रथमानुवाकोक्तमन्त्राणां विनियोगो ब्राह्मण एवं समाम्नातः पुरस्ताद्दशहोतारमुदञ्चमुपदधाति यावत्पदमिति । तत्पाठस्तु -&lt;br&gt;&#xA;आदौ सिसृक्षुः प्रजापतिः सृष्ट्यर्थं केनचिद्यागेनाऽऽध्यात्मिकेनेष्टवान् । तद्यागवर्तिनः स्रुगादय एतेषु मन्त्रेषु प्रतिपाद्यन्ते । अत्र चित्तिचित्तशब्दाभ्यां निर्विकल्पकसविकल्पकभेदजनकावन्तःकरणवृत्तिभेदौ विवक्षितौ । वाक्प्रसिद्धा । आधीतमुच्चार्यमाणम् । केतविज्ञातशब्दाभ्यां निर्विकल्पकसविकल्पकज्ञानविषयावभिधीयते । वाक्पतिशब्देन वाचः प्रवर्तकः कण्ठताल्वादिस्थानेषु संयुज्यमानो वायुरुच्यते । मनःपाणौ प्रसिद्धौ । सामशब्देनाध्येतुर्वर्णोच्चारणशक्तिरुच्यते । एवं चित्यादयो दश शरीरगताः पदार्थविशेषाः स्रुगादयो दश पदार्था होमनिष्पादकाः । अग्निशब्दद्वयेन चाऽऽहवनीयगार्हपत्यौ विवक्षितौ । उपवक्तृशब्देनानुववाचनकर्तुर्होतुः पुरा प्रैषवक्ता मैत्रावरुणो विवक्षितः । यद्वा प्रोक्षणादिष्वनुज्ञायां पृष्टायां ब्रह्मा समीपे स्थित ॐ प्रोक्षेत्यादिना तदनुज्ञां वक्ति तस्मादयमुपवक्ता । चित्यादयः शरीरगतपदार्थाः स्रुगादिरूपा इति वाक्यार्थः । अस्मिन्मन्त्रे स्रुगादीनां होमसाधनानां दशानामभिहितत्वादयं मन्त्रो दशहोतेत्युच्यते । सोऽयं मन्त्रस्य पूर्वभागः । तस्य चावयवाः पृथगिष्टकामन्त्राः । तत्र चित्तिः स्रुक्तया देवतयाऽङ्गिरस्वध्रुवाऽऽसीदेत्येवमुपधानप्रकारो द्रष्टव्यः । एवमेता दशेष्टका उपधेयाः । मन्त्रस्य योऽयमुत्तरो भागो ग्रहाख्यस्तेन ग्रहेष्टकामुपदध्यात् । तथा च ब्राह्मणमाम्नातम् - यथावकाशं ग्रहानिति । तं च ग्रहभागमाह -&lt;br&gt;&#xA;हे वाचस्पते वाचः पालक हे विधे जगद्विधातः, हे नामन्सर्वस्य वशीकर्तः, ते तव नाम विधेम । अस्मदनुग्रहकारी देवोऽयमित्येवं प्रसिद्धिं कुर्मः । यद्वा नमनं प्रह्वीभावं सम्पादयामः । त्वमप्यस्माकं नाम विधेः, देवानां मध्ये यजमानोऽयं यथाशास्त्रं हुतवानिति प्रसिद्धिं कुरु । अयं वाचस्पतिर्मदीयेषु यागेषु सोमं सोमसदृशमाज्यं पिबतु । अस्मासु हेमकर्तृषु नृम्णमपेक्षितं धनमादात्सम्पादयतु । इमं वृत्तान्तमुद्दिश्य जुहुधीति स्वकीया वागाह । अत्र वाचस्पत इत्यादि नृम्णं धादित्यन्तो ग्रहभागः । एतेषां मन्त्राणामुपधाने विनियोगः प्रकरणसिद्धः, चातुर्होत्रब्राह्मणे वाचनिकश्च । इतरे तु विनियोगास्तत्र तत्र वाचनिकाः । ते च ब्राह्मणे द्वितीयकाण्डे द्वितीयतृतीयप्रपाठकयोः प्रपञ्चिताः । तेषु होमाहोमविषयभेदेन कश्चिद्विषय आपस्तम्बेन दर्शितः - &amp;ldquo;यत्र होमार्थाः सग्रहाः सस्वाहाकाराः, यत्राहोमार्था अग्रहा अस्वाहाकाराः&amp;rdquo; इति । सोऽयं न्याय उत्तरेष्वपि मन्त्रेष्वनुसंधेयः । तदेवमस्मिन्ननुवाके दशहोतृमन्त्रोऽभिहितः ॥&lt;/p&gt;</description>
    </item>
    <item>
      <title>04 प्रश्नः-4</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/4/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/4/</guid>
      <description>&lt;p&gt;&amp;hellip;.&lt;/p&gt;&#xA;&lt;p&gt;&amp;hellip;&lt;br&gt;&#xA;&amp;hellip;&#xA;०६ - ०४ - ११०११६७.&#xA;&amp;hellip;&lt;br&gt;&#xA;&amp;hellip;&#xA;&amp;hellip;&lt;br&gt;&#xA;&amp;hellip;&lt;br&gt;&#xA;&amp;hellip;&lt;br&gt;&#xA;&amp;hellip;&lt;br&gt;&#xA;&amp;hellip;&lt;br&gt;&#xA;&amp;hellip;&lt;/p&gt;&#xA;&lt;p&gt;अथ षष्ठप्रपाठके षष्ठोऽनुवाकः - पूर्वानुवाके पितृमेधगतयमविशेषमन्त्रप्रसङ्गाद्बुद्धिस्थो यमयज्ञोऽभितः । स च स्वतन्त्रः पुरुषार्थे न तु पितृमेधाङ्गभूतः । अथ प्रासङ्गिकं परिसमाप्य प्रकृतः पितृमेधशेष एवोच्यते । चयनान्तमग्निचित इति सूत्रेऽभिहितत्वादग्निचिद्विषयं लोष्टचयनमुच्यते । कल्पः - &amp;ldquo;अग्निमुपसमाधाय जघनेनाग्निं तिस्रः पालाश्यो मेध्यो निहत्य तासामन्तरेणास्थिकुम्भं निधाय तदुपरिष्टाच्छतातृण्णामध्युद्यम्य दध्ना मधुमिश्रेण पूरयति - वैश्वानरे हविरिदं जुहोमि&amp;rdquo; इति । पाठस्तु -&lt;br&gt;&#xA;०६ - ०६ - ११०११८५. वैश्वानरेऽग्निसदृशे कुम्भ इदं वाजिनमिश्रदधिरूपं हविर्जुहोमि । कीदृशं हविः । साहस्रं सहस्रसंख्योपेतम् । उत्सं प्रवाहरूपम् । शतधारं शतच्छिद्रेषु पतन्तीभिर्धाराभिर्युक्तम् । एष वैश्वानरो देवः पिन्वमाने वर्धमाने पूर्यमाणे कुम्भ एतमस्मदीयं पितरं पितामहं प्रपितामहं च बिभरद्बिभर्तु । कल्पः - &amp;ldquo;विक्षरन्तमभिमन्त्रयते - द्रप्सश्चस्कन्देमं समुद्रमिति द्वाभ्याम्&amp;rdquo; इति । तत्र प्रथमामाह -&lt;br&gt;&#xA;०६ - ०६ - ११०११८६. द्रप्सो बिन्दुः स पृथिवीमनु चस्कन्द । पृथिव्यां पतित इत्यर्थः । स च द्रप्सो हुतः सन्स्थानत्रयेऽनुसंचरति द्युलोकेऽन्तरिक्षलोके भूलोके च । तदेतदभिप्रेत्य स्मर्यते -&lt;br&gt;&#xA;&amp;ldquo;अग्नौ प्रास्ताऽऽहुतिः सम्यगादित्यमुपतिष्ठते । आदित्याज्जायते वृष्टिर्वृष्टेरन्नं ततः प्रजाः&amp;rdquo; इति ।&lt;br&gt;&#xA;सोऽयमर्थो द्यामित्यादिनाऽभिधीयते - द्यामिमं च येनिमनु । अन्तरिक्षरूपमिदं स्थानमनुसंचरति । यश्च पूर्वो योऽपि पूर्वः पृथिवीमनुचस्कन्देति पूर्वोक्तस्थानविशेषस्तमप्यनुसंचरति । तृतीयं योनिं द्युलोकरूपमादित्यस्थानमनुसंचरति । तमिमं त्रिषु स्थानेष्वनुसंचरन्तं द्रप्सं जुहोमि मनसा हुतमिव भावयामि । कुत्र होम इति तदुच्यते - अनु सप्त होत्रा इति । यस्यां दिशि द्रप्सः पतितस्तद्व्यतिरिक्ता होमयोग्याः सप्त दिशो याः सन्ति तास्वनुक्रमेण जुहोमि । यथाऽयं द्रप्सो हुत आदित्यादिस्थानत्रयेषु सं(ये सं)चरन्नुपकरोति तथा भावयामीत्यर्थः । अथ द्वितीयामाह -&lt;br&gt;&#xA;०६ - ०६ - ११०११८७. हेऽग्न इमं कुम्भं जनाय प्रेतपुरुषार्थं मा हिँसीर्हिंसितं मा कुरु । किंतु परमे व्योमन्नुत्तमे विधिरक्षणे स्थितं कुरु । कीदृशमिमम् । समुद्रं समुद्रवत्प्रभूतम् । शतधारं शतसंख्याकधारोपेतम् । उत्सं प्रस्रवणयुक्तम् । भुवनस्य मध्ये व्यच्यमानं सेव्यमानमभिव्यज्यमानं वा घृतं दुहानां घृतकारणं दधि दुहानम् । अदितिमखण्डनीयम् । कल्पः - &amp;ldquo;व्य(व्यु)ष्टायां हरिण्या पलाशशाखया शमीशाखया वा श्मशानायतनं संमार्ष्टि - अपेत वीत&amp;rdquo; इति । पाठस्तु -&lt;br&gt;&#xA;०६ - ०६ - ११०११८८. यमेन नियुक्ताः पुरुषाः पुरातना नूतनाश्च सर्वस्यां भूमौ व्याप्य वर्तन्ते, तान्सम्बोध्येदमुच्यते - हे यमदूता यूयं पुराणा अत्राग्निक्षेत्रे स्थ पूर्वं स्थिता ये च नूतना यूयमत्र स्थ ते सर्वे यूयमपेतस्मात्स्थानादपगच्छत । वीत परस्परं वियुज्य गच्छत, अतो विसर्पतास्मात्स्थनाद्विदूरं गच्छत । अहोभिर्दिवसैरक्तुभी रात्रिभिश्चाद्भिर्जलैश्च व्यक्तं विशेषेण संबद्धमवसानमिदं स्थानमस्मै यजमानाय यमो ददातु । कल्पः - &amp;ldquo;सवितैतानि शरीराणीति सीरं युनक्ति, षड्गवं द्वादशगवं चतुर्विंशतिगवं वा&amp;rdquo; इति । पाठस्तु -&lt;br&gt;&#xA;०६ - ०६ - ११०११८९. सविता प्रेरकः परमेश्वरो मातुर्मातृस्थानीयायाः पृथिव्या उपस्थ उत्सङ्ग एतानि शरीराणि शरीरावयवस्वरूपाण्यस्थीन्यादधे स्थापितवान् । तेभिस्तैर्निमित्तभूतैरघ्निया गावो बलीवर्दा युज्यन्तां लाङ्गलेन संबध्यन्ताम् । कल्पः - &amp;ldquo;शुनं वाहा इति द्वाभ्यां प्रसव्यावृत्ताः षट्पराचीः सीताः कृषति&amp;rdquo; इति । तत्र प्रथमामाह -&lt;br&gt;&#xA;०६ - ०६ - ११०११९०. लाङ्गलं वहन्तीति वाहा बलीवर्दाः, ते शुनं सुखं यथा भवति तथा प्रेरयन्त्विति शेषः । लाङ्गलं च शुनं सुखं यथा भवति तथा कृषतु । वरत्राश्चर्ममय्यो रज्जवोऽपि शुनं सुखं यथा भवति तथा बध्यन्ताम् । अष्ट्रामारां तीक्ष्णाग्रलोहयुक्तं बलीवर्दप्रेरकं दण्डं चोदिङ्गय हे कीनाश बलीवर्दप्रेरणार्थमुद्यतां कुरु । शुनासीरा हे वाय्वादित्यौ शुनं सुखमस्मासु धत्तं संपादयतम् । अथ द्वितीयामाह -&lt;br&gt;&#xA;०६ - ०६ - ११०११९१. शुनो वायुः सीर आदित्यः । हे शुनासीरौ वाय्वादित्याविमां पूर्वोक्तां शुनमस्मासु धत्तमित्येतादृशीं वाचं श्रुत्वा दिव्यन्तरिक्षे यत्पय उदकं चक्रथुः संपादितवन्तौ तेनोदकेनेमां भूमिमुपसिञ्चतं सिक्तां कुरुतम् । कल्पः - &amp;ldquo;उद्यम्य लाङ्गलं सीते वन्दामह इति सीताः प्रत्यवेक्षते&amp;rdquo; इति । पाठस्तु -&lt;br&gt;&#xA;०६ - ०६ - ११०११९२. लाङ्गलपद्धतिः सीता । हे सीते त्वां वन्दामहे नमस्कुर्मः । हे सुभगे सौभाग्ययुक्ते सीतेऽर्वाच्यधः प्रसृता भव । नोऽस्मान्प्रति यथा येन प्रकारेण सुभगा सौभाग्ययुक्ता ससि भवसि यथा च सुफला ससि शोभनफलोपेता भवसि । तथाऽर्वाची भवेति पूर्वत्रान्वयः । कल्पः - &amp;ldquo;सवितैतानि शरीराणीति मध्ये कृष्टस्यास्थिकुम्भं निदधाति&amp;rdquo; इति । पाठस्तु -&lt;br&gt;&#xA;०६ - ०६ - ११०११९३. सवितेत्यादिः पूर्ववत् । तेभिरस्थिभिर्निमित्तभूतैर्हेऽदिते भूमे शं सुखहेतुर्भव । कल्पः - &amp;ldquo;वियुच्यध्वमग्निया देवयाना इति दक्षिणेंऽसे बलीवर्दान्विमुच्य&amp;rdquo; इति । पाठस्तु -&lt;br&gt;&#xA;०६ - ०६ - ११०११९४. हेऽघ्निया बलीवर्दा विमुच्यध्वं विमुक्ता भवत । देवयाना देवान्प्रति गमनवन्तो वयमस्य मनुष्यजन्मरूपस्य तमसोऽन्धकारस्य पारं परभागं प्रत्यतारिष्म तारितवन्तः । ज्योतिः स्वर्गमार्गप्रकाशकं सुकृतरूपसाधनमापाम प्राप्नवाम । सुवः स्वर्गमगन्म वयं प्राप्तवन्तः । कल्पः - &amp;ldquo;उदपात्रेणोदुम्बरशाखया वोक्षति प्र वाता वान्ति&amp;rdquo; इति । पाठस्तु -&lt;br&gt;&#xA;०६ - ०६ - ११०११९५. वाताः पुरो वायवः प्रवान्ति प्रकर्षेण गच्छन्ति । तेन वायवो विद्युतः पतयन्ति पतिताः कुर्वन्ति । ओषधीरोषधयश्चोज्जिहत उद्गच्छन्ति । सुवस्तन्निमित्तं सुखं पिन्वते वर्धते । विश्वस्मै भुवनाय सर्वप्राण्युपकारार्थमिराऽन्नं जायते । यद्यस्मात्कारणात्पर्जन्यो मेघः पृथिवीं रेतसा स्वकीयेनोदकेनावति रक्षति । तस्मात्पूर्वोक्तमन्नादिकमुपपन्नम् । कल्पः - &amp;ldquo;पात्र्यां सर्वौषधीः संयुत्याऽऽवपति - यथा यमाय &amp;quot; इति । पाठस्तु -&lt;br&gt;&#xA;०६ - ०६ - ११०११९६. यथा यमलोके पञ्च मानवाः पञ्चसंख्याका मनुष्यरूपा मुख्या यमदूता हार्म्यं हर्म्यस्य योग्यं गृहोपकरणजातमवपन्संपादितवन्तः । एवमहमपि हार्म्यं हर्म्यस्य गृहस्य योग्यं गृहोपकरणभूतमोषधिजातं वपामि प्रक्षिपामि । यथा येन प्रकारेण जीवलोके जनसमूहे भूरयः प्रभूता वयमसाम भवाम तथा कुर्म इति शेषः । कल्पः - &amp;ldquo;चितः स्थ परिचित इत्यपरिमिताभिः शर्कराभिः परिश्रित्य&amp;rdquo; इति । पाठस्तु -&lt;br&gt;&#xA;०६ - ०६ - ११०११९७. हे शर्करा यूयं चितः स्थ संपादिता भवथ । परिचितः स्थ परितः स्थापिता भवथ । ऊर्ध्वचितः सर्वाभ्य इष्टकाभ्य ऊर्ध्वं संपादिताः स्थ । तादृशीनां युष्माकं पितरो देवाता पितृदेवत्या यूयम् । प्रजापतिर्देवस्तादृशीर्वो युष्मान्सादयतु अत्र स्थापयतु । तथा प्रजापतिरूपया देवतयाऽङ्गिरस्वध्रुवाः सीदतेति शेषः । अङ्गिरोभिः स्थापिता यथा ध्रुवास्तथाऽत्रापि ध्रुवाः सत्यस्तिष्ठत । कल्पः - &amp;ldquo;आप्यायस्व समेतु त इति सिकता व्यूहति, उत्तरया त्रिष्टुभा राजन्यस्य&amp;rdquo; इति । उभयोः प्रतीके दर्शयति -&lt;br&gt;&#xA;०६ - ०६ - ११०११९८. आप्यायस्व समेतु ते सं ते पयाँसि समु यन्तु वाजा इति मन्त्रद्वयं मा नो हिँसीर्जनितेत्यनुवाके व्याख्यातम् ॥ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठप्रपाठके षष्ठोऽनुवाकः ॥६॥अथ षष्ठप्रपाठके सप्तमोऽनुवाकः - कल्पः - &amp;ldquo;लोष्टान्प्रतिदिशमनन्वीक्षमाण उपदधाति - उत्ते तभ्नोमीत्येतैः प्रतिमन्त्रम्&amp;rdquo; इति । तत्र प्रथमामाह - ०६ - ०७ - ११०११९९. हे लोष्ट ते त्वदर्थं पृथिवीमुत्तभ्नोमि, उत्कर्षेण स्तब्धां करोमि । हे पृथिवि त्वत्परि तवोपरीमं लोकं लोक्यते दृश्यत इति लोको लोष्टस्तं निदधत्स्थापयन्नहं मोरिषं तव हिंसां मा करोमि । एतां लोष्टरूपां स्थूणां स्तम्भं ते तव भारो यथा न भवति तथा पितरो धारयन्तु । अत्रास्मिन्देशे यमो देवो हे लोष्ट ते तव सादनात्स्थापननिमित्तं मिनोतु स्थानं करोतु । अथ द्वितीयामाह -&lt;br&gt;&#xA;०६ - ०७ - ११०१२००. हे लोष्टैतां भूमिमुपसर्प प्राप्नुहि । कीदृशम्, मातरं मातृस्थानीयाम्, उरुव्यचसं बहुविस्ताराम्, पृथिवीं प्रथितां प्रसिद्धाम्, सुशेवां सुष्ठु सेवितुं योग्याम् । ऊर्णम्रदा कम्बलवन्मृदुभूता युवतिर्नित्यतरुणी दक्षिणावती कौशलयुक्ता सैषा पृथिवी, उपस्थे स्वोत्सङ्गे निर्ऋत्याः पापदेवतायाः सकाशाद्धे लोष्ट त्वां पातु । अथ तृतीयामाह -&lt;br&gt;&#xA;०६ - ०७ - ११०१२०१. हे पृथिवि लोष्टमेनमुछ्मञ्चस्वोत्कर्षेण सुखयुक्तं कुरु । मा विबाधिथा अस्य बाधां मा कार्षीः । अस्मै लोष्टाय सूपायनं निवासस्थानं भोग्यद्रव्यं वा यस्याः सा सूपायना । सुष्ठूपवञ्चनं स्वेच्छागमनं यस्याः सा सूपवञ्चना । तादृशी भव । यथा लोके माता पुत्रं सिचा वस्त्रेण प्रावृणोति तथैनं लोष्ठमभिवृणु, अस्य प्रावरणं कुरु । अथ चतुर्थीमाह -&lt;br&gt;&#xA;०६ - ०७ - ११०१२०२. हे पृथिवि हि यस्मादुछ्मञ्चमानोत्कर्षेण सुखं कुर्वाणा तिष्ठसि । तस्मात्कारणान्मितो मीयमानाः सहस्रं लोष्टा उपश्रयन्तां त्वामाश्रयन्तु । एतं वा मुख्यं लोष्टमाश्रयन्तु । ते सर्वे लोष्टा मधुश्रुतो माधुर्यरसस्राविणो गृहा भूत्वा विश्वाहा सर्वेष्वप्यहः स्वस्मै स्थाप्यमानलोष्टाय शरणा अत्र रक्षितारः सन्तु । कल्पः - &amp;ldquo;तिलमिश्राभिर्धानाभिस्त्रिरपसव्यं परिकिरति - एणीर्धानाः&amp;rdquo; इति । पाठस्तु -&lt;br&gt;&#xA;०६ - ०७ - ११०१२०३. या धानाः सन्ति ता एणीर्मिश्रवर्णा हरिणीर्हरितवर्णा अर्जुनीः श्वेतवर्णाश्च धेनवः सन्तु । तिला वत्सस्थानीया यासां तास्तिलवत्साः, तादृश्यो धाना अस्मै प्रेतायोर्जमन्नरसं दुहाना विश्वाहा सर्वेष्वहः स्वनपस्फुरन्तीरपस्फुरणेन प्रातिकूल्यप्रतिभासेन रहिताः सन्तु । कल्पः -&amp;ldquo;अभिवान्यायै दुग्धस्यार्धशरावे मन्थस्त्रिः प्रसव्योपमथित आमपात्रस्थस्तं दक्षिणत उपदधाति - एषा ते यमसादने&amp;rdquo; इति । पाठस्तु -&lt;br&gt;&#xA;०६ - ०७ - ११०१२०४. हे प्रेत ते तव यमसादने यमस्य स्थाने गृह एषा मन्थरूपा स्वधाऽन्नात्मिका निधीयते स्थाप्यते । असौ हे देवदत्तनामक प्रेत ते तवाक्षितिर्नाम क्षयरहिता खलु । कल्पः - &amp;ldquo;समूलं बर्हिर्दक्षिणा स्तृणाति - इदं पितृभ्यः प्रभरेम बर्हिः&amp;rdquo; इति । पाठस्तु -&lt;br&gt;&#xA;०६ - ०७ - ११०१२०५. इदं बर्हिः पितृभ्यः पित्रर्थं प्रभरेम प्रकर्षेण स्तृणीम । वयं तु जीवन्त एव तत्वमारोहासः परमार्थतत्वमारोढुकामा देवाभ्यो देवार्थमुत्तरमुद्गततरमतिशयेनोत्कृष्टतरं बर्हिर्भरेम संपादयाम । हे प्रेत त्वं यमेन यम्या च संविदान ऐकमत्यं गतो मेध्यो भव(म्) । अमृतसेवनयोग्यो भव । कल्पः - &amp;ldquo;पालाशान्परिधीन्परिदधाति - मा त्वा वृक्षाविति पूर्वापरावुत्तरया दक्षिणोत्तरौ&amp;rdquo; इति । तत्र प्रथमामाह -&lt;br&gt;&#xA;०६ - ०७ - ११०१२०६. हे प्रेत त्वां वृक्षौ पूर्वापरपरिधिरूपावेतौ मा संबाधिष्टां बाधितं मा कुरुत(ता)म् । हे पृथिवि त्वमपि माता मातृस्थानीया सती मा बाधिष्ठाः । हि प्रसिद्धान्पितॄनत्र स्थाने गच्छासि हे प्रेत प्राप्नुहि । यमराज्ये यमस्य देश एधासमेधस्व वर्धस्व । अथ द्वितीयामाह -&lt;br&gt;&#xA;०६ - ०७ - ११०१२०७. हे प्रेत त्वां वृक्षौ दक्षिणोत्तरपरिधिरूपावेतौ मा संबाधेथां संबाधितं मा कुरुताम् । माता मातृस्थानीया मही महती पृथिवी मा बाधिष्ट । हि प्रसिद्धं वैवस्वतं सूर्यपुत्रं यमं गच्छासि प्राप्नुहि । यमराज्ये यमस्य देशे विराजसि विशेषेण राजमानो भव । कल्पः - &amp;ldquo;मध्ये नलेषीकान्निदधाति - नळं प्लवम्&amp;rdquo; इति । पाठस्तु -&lt;br&gt;&#xA;०६ - ०७ - ११०१२०८. नळशब्देन जलमध्ये समुत्पन्नस्तृणविशेष उच्यते । हे प्रेत त्वं नळं प्लवं तृणविशेषरूपं प्लवनहेतुमेतमारोह । तेन नलेन पथो मार्गानन्विहि त्वमनुक्रमेण प्राप्नुहि । स तादृशस्त्वं नल(ळ)प्लवो नळरूपेण प्लवेन युक्तो भूत्वा संतर पितृलोकमार्गरूपं समुद्रं सम्यक्तर । प्रतर प्रकर्षेण तर । उत्तरोत्कर्षेण तर । मार्गे नानाविधोपद्रवपरिहाराभिप्रायेण नानाविधं तरणमुच्यते । कल्पः - &amp;ldquo;पुराणेन सर्पिषा शरीराणि सुसंतृप्तानि संतप्योत्तरत आसीनोऽनन्वीक्षमाणो दर्भेषु निवपति - सवितैतानि शरीराणि&amp;rdquo; इति । पाठस्तु -&lt;br&gt;&#xA;०६ - ०७ - ११०१२०९. एतानि शरीराणि शरीरावयवरूपाण्यस्थीनि मातृस्थानीयायाः पृथिव्या उपस्थ उत्सङ्गे सविता प्रेरको देव आदधे सर्वतः स्थापयति हे पृथिवि तेभ्योऽस्थिभ्यः शं सुखहेतुर्भव ।&lt;br&gt;&#xA;०६ - ०७ - ११०१२१०. कल्पः - &amp;ldquo;अथैनमुपतिष्ठते - षड्ढोता सूर्यं ते चक्षुर्गच्छतु वातमात्मा द्यां च गच्छ पृथिवीं च धर्मणा । अपो वा गच्छ यदि तत्र ते हितमोषधीषु प्रतितिष्ठा शरीरैः&amp;rdquo; इति । षड्ढोतृसंज्ञको मन्त्राभिमानिनी देवोऽस्ति तदनुग्रहेण हे प्रेत त्वदीयं चक्षुः सूर्यं गच्छत्विति योजनीयम् । अयं च मन्त्रः प्रथमानुवाके व्याख्यातः । कल्पः - &amp;ldquo;भुक्तभोगेन वससाऽस्थिकुम्भं निमृज्योपर्युपरि शिरो दक्षिणा व्युदस्यति - परं मृत्यो अनुपरेहि पन्थामिति, अथास्य कपालानि सुसंभिन्नानि संभिनत्ति यथैषूदकं न तिष्ठेत्&amp;rdquo; इति । पाठस्तु -&lt;br&gt;&#xA;०६ - ०७ - ११०१२११. हे मृत्यो देवयानादितरो यः पन्थास्ते स्वस्तव स्वभूतः तं परं पन्थां देवयानादितरं तं मार्गमनुपरेहि अनुक्रमेण प्राप्नुहि । चक्षुष्मते साधुदर्शिने शृण्वतेऽस्मद्विज्ञप्तीनां श्रोत्रे ते तुभ्यमेकं वचनं ब्रवीमि । नोऽस्मदीयां प्रजां पुत्रादिरूपां मा रीरिषो मा विनाशय । उतापि च वीराञ्शूरान्भृत्यानपि मा रीरिषः । कल्पः - &amp;ldquo;भुक्तभोगेन वाससा शरीराणि प्रच्छाद्योदपात्रेणोदुम्बरशाखया वोक्षति - शं वातः&amp;rdquo; इति । पाठस्तु -&lt;br&gt;&#xA;०६ - ०७ - ११०१२१२. वातो वायुस्ते तव शं सुखं करोतु । घृणिर्दीप्यमान आदित्यो हि प्रसिद्धस्ते तव शं सुखं करोतु । ओषधयश्च ते तव शं सुखहेतवः सन्तु । दिशः सर्वा मे मम शग्माः सुखप्रापिकाः कल्पन्तां समर्था भवन्तु । कल्पः - &amp;ldquo;इष्टकाः प्रतिदिशमनन्वीक्षमाण उपदधाति - पृथिव्यास्त्वा लोके सादयामीत्येतैः प्रतिमन्त्रं प्रतिदिशं मध्ये पञ्चमीं तां दक्षिणेन षष्ठीम्&amp;rdquo; इति । तत्र प्रथममन्त्रमाह -&lt;br&gt;&#xA;०६ - ०७ - ११०१२१३. हे इष्टके त्वां पृथिव्या लोके स्थाने स्थापयामि सादयामि । अमुष्य प्रेतस्य शर्मासि सुखहेतुरसि । पितरस्तव देवताः स्वामिभूताः । प्रजापतिर्देवस्त्वामत्र सादयतु स्थापयतु । तया प्रजापतिदेवतया स्थापिता सती ध्रुवा सीद यथाऽङ्गिरोभिः स्थापिता तद्वत् । अत्राङ्गिरस्वद्ध्रुवा सीदेत्येतावदध्याहर्तव्यम् । अथ द्वितीयादीन्षष्ठान्तान्पञ्च मन्त्रानाह -&lt;br&gt;&#xA;०६ - ०७ - ११०१२१४. हे द्वितीयेष्टके त्वामन्तरिक्षस्य लोके सादयामीत्यनुषज्य पूर्ववद्व्याख्येयम् । हे तृतीयेष्टके त्वां दिवो लोके सादयामि । हे चतुर्थेष्टके त्वां दिशां लोके सादयामि । हे पञ्चमेष्टके त्वां नाकस्य पृष्ठे स्वर्गस्योपरि सादयामि । हे षष्ठेष्टके त्वां ब्रध्नस्याऽऽदित्यस्य विष्टपे स्थाने सादयामि । सर्वत्रानुष्ङ्गद्योतनाय सादयामीत्यादेः पुनः पाठः ॥ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठप्रपाठके सप्तमोऽनुवाकः ॥७॥अथ षष्ठप्रपाठकेऽष्टमोऽनुवाकः - कल्पः - &amp;ldquo;एवं चरूनपूपवानिति प्रतिमन्त्रम्&amp;rdquo; इति । तत्र प्रथममन्त्रमाह - ०६ - ०८ - ११०१२१५.पक्वा भक्ष्याः पिष्टविकारा अपूपाः, ते यस्य चरोः सन्ति सोऽयमपूपवान् । तथा घृतवान्प्रभूतघृतयुक्तः । तादृशश्चरुरिहास्मिन्स्थाने पूर्वस्यां दिश्यासीदतु, उपविशतु । किं कुर्वन् । पृथिवीमेतामुत्तभ्नुवन्नूर्ध्वं स्तब्धां कुर्वन् । उतापि च द्यां द्युलोकमुपर्यूर्ध्वभाग उत्तभ्नुवन् । देवानां मध्ये ये देवविशेषा यूयमिहास्मिन्नुपधाने घृतभागाः स्थ घृतसेविनो भवथ, ये(ते) यूयं योनिकृतः स्थानकारिणः पथिकृतो मार्गकारिणश्च सन्तः सपर्यत परिचरत । असौ देवदत्तादिनामक हे प्रेत ते तव यमसादने यमस्य स्थाने गृह एषा स्वधैतच्चरुरूपमन्नं निधीयते नितरां स्थाप्यते । दशसंख्याकान्यक्षराणि मन्त्रविशेषरूपेण प्रतिपादकानि यस्यश्चरुरूपायाः स्वधायाः सन्ति सेयं दशाक्षरा तादृशी या स्वधा विद्यते तां स्वधां हे प्रेत रक्षस्व । तां गोपायस्व । स्वरूपस्योपद्रवाभावो रक्षणम् । भोगदशायामप्युपद्रवाभावो गोपायस्वेत्यनेनोच्यते । तां तादृशीं स्वधां ते तुभ्यं परिददामि । अत्र देवतारूपा ये पितरस्ते सर्वे तस्यां स्वधायां त्वां प्रेतं मा दभन्हिंसितं मा कुर्वन्तु । प्रजापतिरित्यादि पूर्ववत् । अथ दक्षिणादिमध्यमान्तचतुर्दिक्षु चरूपधानविषयान्मन्त्रानाह -&lt;br&gt;&#xA;०६ - ०८ - ११०१२१६.अत्र शृतवानित्यादिपदचतुष्टयेन मन्त्रभेदो द्रष्टव्यः । शृतभागा इत्यादीन्यपि चत्वारि पदानि शताक्षरेत्यादीन्यपि चत्वारि पदानि चतुर्ष्वपि मन्त्रेषु विभज्य योजनीयानि । शृतं सम्यक्पक्वं पयः, क्षीरं पयोमात्रम् । अन्यत्पूर्ववत् ॥ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठप्रपाठकेऽष्टमोऽनुवाकः ॥८॥अथ षष्ठप्रपाठके नवमोऽनुवाकः - कल्पः - &amp;ldquo;तिलमिश्राभिर्धानाभिस्त्रिः प्रसव्यं परिकिरत्येतास्ते स्वधा अमृताः करोमि&amp;rdquo; इति । पाठस्तु -&lt;br&gt;&#xA;०६ - ०९ - ११०१२१७. हे प्रेत ते त्वदर्थमत्रास्यां चितौ या धाना भृष्टतण्डुलरूपाः परिकिरामि परितो विक्षिपामि । एता धानास्ते त्वदर्थममृता विनाशरहिताः स्वधा अन्नरूपाः करोमि । यमो देवस्ते त्वदर्थं पितृभिः संविदान ऐकमत्यं गतः संस्ता धाना अत्र स्थाने कामदुघाः कामप्रापिका धेनुर्धेनुरूपाः करोतु । कल्पः - &amp;ldquo;ओषधिस्तम्बान्प्रतिदिशमनन्वीक्षमाण उपदधाति - त्वामर्जुनेति प्रतिमन्त्रम्&amp;rdquo; इति । तत्र प्रथमामाह -&lt;br&gt;&#xA;०६ - ०९ - ११०१२१८. तेषु मन्त्रेष्वर्जुनदूर्वाकाशदर्भशब्दास्तृणविशेषवाचिनः प्रसिद्धाः । हेऽर्जुनाख्यस्तृण त्वां ब्रह्माणोऽभिज्ञा विप्रा ओषधीनां पय इत्सर्वासामोषधीनां सारमेव विदुर्जानन्ति । तासामोषधीनां मध्यात्सकाशात्त्वामादद आनीय स्थापयामि । किमर्थम्, चरुभ्योऽपिधातवे चरूणामपिधानार्थम् । अथ द्वितीयामाह -&lt;br&gt;&#xA;०६ - ०९ - ११०१२१९. हे प्रेत दूर्वाणां संबन्धिनं स्तम्बमाहर स्वीकुरु । एतां दूर्वां मम स्वस्य प्रियतमां विद्धीति शेषः । मनुष्याणां संबन्धिनीमिमां दक्षिणां दिशमनु सा दूर्वा भूयिष्ठा प्रभूता विरोहतु विविधमङ्कुरमुत्पादयतु । अथ तृतीयामाह -&lt;br&gt;&#xA;०६ - ०९ - ११०१२२०. हे प्रेत काशाख्यानां तृणानां स्तम्बमाहर स्वीकुरु । किमर्थम् - रक्षसामपहत्यै । एतस्यै पश्चिमाया दिशोऽघायवोऽघं पापमुपद्रवमिच्छन्तो ये वैरिणः पराभवन्पराभवकर्तार आसन् । ते वैरिणो यथा पुनर्नाभवन्न भविष्यन्ति तथा काशस्तम्बं स्वीकुरु । अथ चतुर्थीमाह -&lt;br&gt;&#xA;०६ - ०९ - ११०१२२०. हे प्रेत दर्भसंबन्धिनं स्तम्बं स्वीकुरु । इमामोषधीं पितृणां प्रियां विद्धीति शेषः । अस्यै दर्भरूपाया ओषध्या मूलमनुजीवादनुक्रमेण जीवतु । तथा काण्डं फलं चानुक्रमेण जीवतु वर्धतामित्यर्थः । कल्पः - &amp;ldquo;लोकं पृणेति लोकंपृणा उपदधाति, उत्तरया पुरीषेणानुविकिरति&amp;rdquo; इति । तयोर्मन्त्रयोः प्रतीके दर्शयति -&lt;br&gt;&#xA;०६ - ०९ - ११०१२२१. लोकं पृण च्छिद्रं पृणेत्येको मन्त्रः । ता अस्येति द्वितीयः । एतौ चोभावपेत वीतेत्यनुवाके व्याख्यातौ । कल्पः - &amp;ldquo;‌उदपात्रेणोदुम्बरशाखया वोक्षति - शं वातः&amp;rdquo; इति । पाठस्तु -&lt;br&gt;&#xA;०६ - ०९ - ११०१२२२. अयं मन्त्रः सप्तमानुवाके व्याख्यातः । ते सर्वा इत्येतावानेव विशेषः । कल्पः - &amp;ldquo;उपतिष्ठत इदमेव&amp;rdquo; इति । पाठस्तु -&lt;br&gt;&#xA;०६ - ०९ - ११०१२२३. इदानीं वर्तमानमिदमेवैकं कष्टं संपन्नम् । इतोऽपरां कांचिदप्यार्तिं माऽऽराम मा प्राप्नवाम । तदस्मदभीष्टमश्विभ्यां देवाभ्यां मित्रेण वरुणेन च तथा कृतं संपादितम् । कल्पः - &amp;ldquo;वारणशाखां पुरस्तान्निदधाति - वरणो वारयात्&amp;rdquo; इति । पाठस्तु -&lt;br&gt;&#xA;०६ - ०९ - ११०१२२४. अयं वारणाख्यो वनस्पतिर्देव इदं कष्टं वारयान्निवारयतु । तथा स वनस्पतिरार्त्या अन्यस्या अपि बाधाया निर्ऋत्यै पापदेवताया द्वेषाच्च वैरिकृतात्पालयत्विति शेषः । कल्पः - &amp;ldquo;विधृतिलोष्टमुत्तरतो विधृतिरसि&amp;rdquo; इति । पाठस्तु -&lt;br&gt;&#xA;०६ - ०९ - ११०१२२५. हे लोष्ट त्वं विधृतिर्विधारकोऽसि । अतोऽस्मत्तः सकाशादघा पापानि द्वेषांसि वैराणि च विधारय वियुज्यान्यत्र स्थापय । कल्पः - &amp;ldquo;शमीशाखां पश्चाच्छमि शमय&amp;rdquo; इति । पाठस्तु -&lt;br&gt;&#xA;०६ - ०९ - ११०१२२६. हे शमि एतन्नामकवृक्ष, अस्मदस्मत्तोऽघा पापानि द्वेषांसि वैराणि च शमय । कल्पः - &amp;ldquo;यवं दक्षिणतो यव यवय&amp;rdquo; इति । पाठस्तु -&lt;br&gt;&#xA;०६ - ०९ - ११०१२२७. पूर्ववद्व्याख्येयम् । कल्पः - &amp;ldquo;अथैनमुपतिष्ठते पृथिवीम्&amp;rdquo; इति । पाठस्तु -&lt;br&gt;&#xA;०६ - ०९ - ११०१२२८. आरोहावरोहाभ्यां पृथिव्यादिस्वर्गपर्यन्तप्राप्तिवाक्यानि स्पष्टानि । अपो वेत्यादिस्तु प्रथमानुवाके व्याख्यातः । कल्पः - &amp;ldquo;जघनेन चितिं कर्ष्वादि समानम्&amp;rdquo; इति। तन्मन्त्राणां प्रतीकानि दर्शयति- ०६ - ०९ - ११०१२२९. एते च मन्त्रास्तृतीयानुवाके व्याख्याताः ॥ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठप्रपाठके नवमोऽनुवाकः ॥९॥अथ षष्ठप्रपाठके दशमोऽनुवाकः&lt;br&gt;&#xA;कल्पः - &amp;ldquo;नवम्यां व्युष्टायां यज्ञोपवीत्यन्तरा ग्रामं श्मशानं चाग्निमुपसमाधाय संपरिस्तीर्यापरेणाग्निं रोहितं चर्माऽऽनडुहं प्राचीनग्रीवमुत्तरलोमाऽऽस्तीर्य तद्वेतसमालिनो ज्ञातीनारोहयति - आरोहत&amp;rdquo; इति । पाठस्तु -&lt;br&gt;&#xA;०६ - १० - ११०१२३०. हे ज्ञातयो यूयं जरसं गृणाना जरावस्थां प्रार्थ्यमाना आयुरायुषो हेतुभूतं चर्माऽऽरोहत । अनुपूर्वं ज्येष्ठमनु कनिष्ठो यथा भवति तथा यतमानाः प्रयत्नं कुर्वन्तो यतिष्टाऽऽरोहणप्रयत्नं कुरुत । इह कर्मणि त्वष्टा हविषां पापानां(च) तनूकर्ताऽयमग्निः सुजनिमा शोभनजन्मा सुरत्नो भक्तेभ्यो देयैः शोभनैः रत्नैरुपेतो वो युष्मभ्यं दीर्घमायुः करोतु । जीवसे जीवनाय । कल्पः - &amp;ldquo;अथैताननुपूर्वान्प्रकल्पयति - यथाऽहानि&amp;rdquo; इति । पाठस्तु -&lt;br&gt;&#xA;०६ - १० - ११०१२३१. यथा लोकेऽहानि दिनान्यनुपूर्वं भवन्ति, प्रतिपद्द्वितीया तृतीया चेत्येवमनुक्रमेणैव वर्तन्ते । यथा च वसन्ताद्यृतव ऋतुभिरुत्तरोत्तरैः क्लृप्ताः संबद्धाः यन्ति गच्छन्ति प्रवर्तन्ते । यथा च पूर्वं पितरं ज्येष्ठं वाऽपरः पुत्रः कनिष्ठो वा न जहाति न परित्यजति । हे धातः प्रजापत एवैवमनेनैव प्रकारेणैषां ज्ञातीनामायूंषि कल्पय संपादय ।&lt;br&gt;&#xA;०६ - १० - ११०१२३२. कल्पः - &amp;ldquo;अथ वारणस्रुवेण वारण्यां स्रुचि चतुर्गृहीतमाज्यं गृहीत्वा जुहोति - न हि ते अग्ने तनुवै क्रूरं चकार मर्त्यः । कपिर्बभस्ति तेजनं पुनर्जरायु गौरिव । अप नः शोशुचदघमग्ने शुशुध्या रयिम् । अत नः शोशुचदघं मृत्यवे स्वाहा&amp;rdquo; इति । हेऽग्ने ते तव तनुवै शरीरार्थं मर्त्यो मनुष्यः क्रूरमुग्रं व्यापारं न हि चकार । कपिः कपिवच्चेष्टाकारी मनुष्यः पुनस्तेजनमुत्तेजनं यथा भवति तथा बभस्ति दीपयति । तत्र दृष्टान्तः - गौरिव जरायु । यथा गौः स्वगर्भस्य रक्षार्थं जरायुपटं संपादयति न तु क्रूरं करोति तद्वत् । नोऽस्मदीयमघं पापमपशोशुचत्, अपगतं यथा भवति तथा दीप्यतां दह्यताम् । हेऽग्ने रयिं धनं शुशुध्यातिशयेन शुद्धं कुरु । पुनरपि नोऽस्माकं पापमपगतं यथा भवति तथा दह्यताम् । तदर्थं मृत्यवे देवाय स्वाहुतमिदमस्तु । कल्पः - &amp;ldquo;उत्तरेणाग्निं रोहितोऽनड्वान्प्राङ्मुखोऽवस्थितो भवति तं ज्ञातयोऽन्वारभन्तेऽनड्वाहम्&amp;rdquo; इति । पाठस्तु -&lt;br&gt;&#xA;०६ - १० - ११०१२३३. स्वस्तये क्षेमायैतमनड्वाहं वयमन्वारभामहे हस्तेन स्पृशामहे । हेऽनड्वान्स त्वं देवेभ्यो देवार्थमिन्द्र इव नोऽस्मदर्थं वह्निर्वाहकः संपारणः सम्यक्पारं प्रति नेता च भव । कल्पः - &amp;ldquo;प्राञ्चो गच्छन्तीमे जीवाः&amp;rdquo; इति । पाठस्तु -&lt;br&gt;&#xA;०६ - १० - ११०१२३४. इमे जीवा ज्ञातयो मृतैर्वियुज्याऽववर्तिन्नावृत्ताः । केनाभिप्रायेणेति तदुच्यते - अद्यास्मिन्दिने नोऽस्माकं भद्रा कल्याणरूपा देवहूतिर्देवानामाह्वानक्रियाऽभूद्भवति । नृतये मनुष्यक्षयनिमित्तं हसाय हास्यार्थं हर्षार्थमित्यर्थः । प्राञ्जः प्राञ्चः प्राङ्मुखाः सन्तोऽगाम वयं गच्छामः । कीदृशा वयं, द्राघीय आयुरत्यन्तं दीर्घमायुः प्रतरामतिप्रकर्षेण दधाना धारयन्तः । कल्पः - &amp;ldquo;जघन्यः शमीशाखया पदानि लोपयते - मृत्योः पदम्&amp;rdquo; इति । पाठस्तु -&lt;br&gt;&#xA;०६ - १० - ११०१२३५. मृत्योर्मृत्युरूपस्यानडुहः पदं स्थानं योपयन्तो लोपयन्तो यदैम गच्छामस्तदा वयं पूर्ववद्द्राघीय आयुः प्रतरां(रा)(मति)प्रकर्षेण दधानाः प्रजया धनेन चाप्यायमाना वर्धमानाः सन्तः, यज्ञियासो यज्ञयोग्याः शुद्धाः शरीरशुद्धियुक्ताः पूता द्रव्यशुद्धियुक्ताश्च भवथ । हे ज्ञातय इति द्रष्टव्यम् । कल्पः - &amp;ldquo;अथैभ्योऽध्वर्युर्दक्षिणतोऽश्मानं परिधिं दधाति - इमं जीवेभ्यः परिधिं दधामि&amp;rdquo; इति । पाठस्तु -&lt;br&gt;&#xA;०६ - १० - ११०१२३६. इममश्मानं जीवेभ्यो जीवानामर्थे परिधिं परिधानहेतुं दधामि स्थापयामि । नोऽस्माकं मध्येऽपरो यः कोऽप्येतमर्धमायुषो भागं माऽनुगान्माऽनुगच्छतु । किंतु पुरूचीर्विस्तृतिं गताः शरदः संवत्सराञ्शतं जीवन्तु । पर्वतेन पर्वतसदृशेन पाषाणेन मृत्युं तिरो दद्महे तिरोभूतं कुर्मः । कल्पः - &amp;ldquo;अथैताः पत्नयो नयने सर्पिषा संमृशन्तीमा नारीः&amp;rdquo; इति । पाठस्तु -&lt;br&gt;&#xA;०६ - १० - ११०१२३७. इमा नारीरेतास्त्रियोऽविधवा वैधव्यरहिताः सुपत्नीः शोभनपतियुक्ताः सत्य आञ्जनेनाञ्जनहेतुना सर्पिषा संमृशन्तां चक्षुषी संस्पृशन्तु । अनश्रवोऽश्रुरहिता अनमीवा रोगरहिताः सुशेवाः सुष्ठु सेवितुं योग्या जनयो जाया अग्र इतः परं योनिं स्वस्थानमारोहन्तु प्राप्नुवन्तु । कल्पः - &amp;ldquo;कुशतरुणकैस्त्रैककुदेनाञ्जनेनाङ्क्ते - यदाञ्जनम्&amp;rdquo; इति । पाठस्तु -&lt;br&gt;&#xA;०६ - १० - ११०१२३८. हिमवतस्परि हिमवत्पर्वतस्योपरि जातमुत्पन्नं त्रैककुदं त्रिककुत्पर्वतसंबन्धि यदाञ्जनं विद्यते । अमृतस्य मूलेन सुखस्य कारणेन तेनाञ्जनेनारातीर्जम्भयामसि शत्रून्विनाशयामः । कल्पः - &amp;ldquo;अथैतानि कुशतरुणकानि समुच्छ्रित्य दर्भस्तम्बे निदधाति - यथा त्वम्&amp;rdquo; इति । पाठस्तु -&lt;br&gt;&#xA;०६ - १० - ११०१२३९. हे ओषधे दर्भस्तम्ब पृथिव्या उपरि यथा त्वमुद्भिनत्सि, उत्पद्यसे । एवमिमे कुशाः कीर्त्यादिभिः सहोद्भिन्दन्तूत्पद्यताम् । कीर्तियशसोर्लोकद्वयगतत्वेन भेदः । कल्पः - &amp;ldquo;अयं चैतदहः पचते यवोदनं च - अजोऽसीत्यजस्य प्राश्नीयात्&amp;rdquo; इति । पाठस्तु -&lt;br&gt;&#xA;०६ - १० - ११०१२४०. हे पक्वद्रव्य त्वमजोऽस्यजसंबन्ध्यसि । अतोऽस्मत्सकाशादघा पापानि द्वेषांसि वैराणि चाजापगमय । कल्पः - &amp;ldquo;यवोदनस्य च प्राश्नाति - यवोऽसि&amp;rdquo; इति । पाठस्तु -&lt;br&gt;&#xA;०६ - १० - ११०१२४१. हे ओदन त्वं यवोऽसि यवसंबन्ध्यसि । अतोऽस्मत्तः सकाशादघा पापानि द्वेषांसि वैराणि च यवय पृथक्कुरु ॥ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठप्रपाठके दशमोऽनुवाकः ॥१०॥अथ षष्ठप्रपाठक एकादशोऽनुवाकः - पूर्वानुवाके मृत्यवे स्वाहेति यो होम उक्तस्तदनन्तरमेवैतैर्मन्त्रैर्द्वादश स्रुवाहुतीर्जुहुयात् । तत्र प्रथमं मन्त्रमाह - ०६ - ११ - ११०१२४२. पूर्वानुवाके व्याख्यातो मन्त्रः । अथ द्वितीयामाह -&lt;br&gt;&#xA;०६ - ११ - ११०१२४३. सुक्षेत्रिया शोभनक्षेत्रयोग्यया सुगातुया शोभनगतियोग्यया वसूया च धनप्राप्तिहेतुभूतयाऽप्यनयाऽऽहुत्या यजामहे पूजयामः । अप न इत्यादि पूर्ववत् । अथ तृतीयामाह -&lt;br&gt;&#xA;०६ - ११ - ११०१२४४. यद्यदैषां ज्ञातीनां भन्दिष्ठोऽतिशयेन भद्रः पुरुषार्थः प्राप्यते, तदानीमास्माकासोऽस्मत्संबन्धिनः सूरयश्च विद्वांसोऽपि पुत्रपौत्रादयः प्राप्यन्ताम् । अथ चतुर्थमाह -&lt;br&gt;&#xA;०६ - ११ - ११०१२४५. यच्छब्दः प्रसिद्धिवाची । यत्प्रसिद्धाः सूरयो विद्वांसः सहस्वतो बलवतोऽग्नेः सकाशात्प्रयन्ति प्रकर्षेण प्राप्नुवन्ति । अथ पञ्चममाह -&lt;br&gt;&#xA;०६ - ११ - ११०१२४६. हेऽग्ने ये वयं ते तव सूरयः स्तोतृनामैतत् । प्रकर्षेण स्तोतारः । यच्छब्दश्रुतेस्तच्छब्दोऽध्याहर्तव्यः । ते वयं प्रजायेमहि प्रजां प्राप्नुयाम तव प्रसादेन तव स्वभूताः । अथ षष्ठमाह -&lt;br&gt;&#xA;०६ - ११ - ११०१२४७. हे विश्वतोमुख सर्वतो ज्वालायुक्ताग्ने त्वं विश्वतः सर्वत्र परिभूरसि वैरिणां परिभाविताऽसि । अथ सप्तममाह -&lt;br&gt;&#xA;०६ - ११ - ११०१२४८. हेऽग्ने नोऽस्माकं द्विषो द्वेषिणो मुखा मुखानि विश्वतः सर्वस्माद्देशादतिपारयातीत्य परतो नय । तत्र दृष्टान्तः - नावेव यथा नावा परतस्तार(तः प्राप)यन्ति तद्वत् । यद्वा हे विश्वतोमुखाग्ने द्विषः शत्रूनतिपारयेति व्याख्येयम् । अथाष्टममाह -&lt;br&gt;&#xA;०६ - ११ - ११०१२४९. हेऽग्ने स त्वं नोऽस्माकं स्वस्तये क्षेमायातिपर्ष दुःखजातमतीत्य परतः प्रापय । तत्र दृष्टान्तः नावया सिन्धुमिव यथा लोके नावा समुद्रं तारयन्ति तद्वत् । अथ नवममाह -&lt;br&gt;&#xA;०६ - ११ - ११०१२५०. प्रवणान्निम्नदेशान्निमित्तभूताद्यतीर्निर्गता आप इवास्मत्तः सकाशादघं पापमपेत्य स्यन्दन्तां प्रवाहरूपेण गच्छतु । अथ दशममाह -&lt;br&gt;&#xA;०६ - ११ - ११०१२५१. उद्वनादुन्नतप्रदेशस्थाद्वनात्सकाशात्कुल्यया समागतान्युदकानि यथा निम्नदेशं प्रति स्यन्दते तथाऽस्मत्तः सकाशादघमपेत्य स्यन्दताम् । अथैकादशमाह -&lt;br&gt;&#xA;०६ - ११ - ११०१२५२. आनन्दाय मरणाभावनिमित्तसंतोषाय, प्रमोदाय विषयभोगनिमित्तप्रकृष्टहर्षाय, पुनरपि स्वकीयन्गृहान्प्रत्यागामागतोऽस्मि । अथ द्वादशमाह -&lt;br&gt;&#xA;०६ - ११ - ११०१२५३. यत्र यस्मिन्देश इदं ब्रह्म पूर्वोक्तं होममन्त्रजातं जीवनाय जीवनार्थं कं सुखं यथा भवति तथा परिधिः परिधानं क्रियते । तत्र देशे गौरश्वो वा पुरुषोऽन्यो वा पशुर्नैव प्रमीयते सर्वथा न म्रियते । अतस्तदर्थं नोऽस्मदीयमघमपशोशुचत् । अपेत्य दग्धं भवतु ॥ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठप्रपाठक एकादशोऽनुवाकः ॥११॥अथ षष्ठप्रपाठके द्वादशोऽनुवाकः - राजगव्या हननमुत्सर्गश्चेति द्वौ पक्षौ, तत्र हननपक्षे मन्त्राः पूर्वमेवोक्ताः । अथोत्सर्गपक्षे मन्त्रा उच्यन्ते । कल्पः - &amp;ldquo;यद्युत्सृजन्त्यपश्याम युवतिमाचरन्तीं सचस्वा नः स्वस्तय इत्यन्ताभिस्तिसृभिः प्रसव्यं राजगवीमग्नीन्प्रेतं दारुचितिं च परिणीय&amp;rdquo; इति । तत्र प्रथमामाह -&lt;br&gt;&#xA;०६ - १२ - ११०१२५४. मृताय मृतपुरुषार्थं परिणीयमानां जीवां जीवन्तीं युवतीं(तिं) यौवनवत्पुष्टाङ्गीं युवतित्वेन भावितां वा वृद्धामाचरन्तीमागच्छन्तीं राजगवीं वयमपश्याम । या राजगवी त्वमन्धेन तमसा जरातिशयेन मरणभीत्या वा दृष्टिप्रसारणाभावे सत्यत्यन्तनिबिडेन तमसा प्रावृता भवसि । अरिष्ट्या अहिंसार्थं प्राचीं प्राङ्मुखीमवाचीमवाङ्मुखीं तां राजगवीमवयन्वयमवैमो जानीमः । अथ द्वितीयामाह -&lt;br&gt;&#xA;०६ - १२ - ११०१२५५. मया भ्रियमाणा पोष्यमाणा राजगवी, एतां रक्षितां त्वां(स्वां) माँस्तां मन्यताम् । अहमनेन रक्षिता नतु मरिष्यामीत्येवं निश्चिनोत्वित्यर्थः । हे राजगवि यद्यस्मात्कारणादनेनोपाकरणमात्रेण देवी देवतात्मिका सती पितृलोकं प्रत्यैष्यागच्छसि । विश्ववारा सर्वैर्वरणीया प्रार्थनीया नभसाऽऽकाशमार्गेण संव्ययन्ती द्युलोकं संवृण्वती हे राजगवि तथाविधा त्वं नोऽस्माकमुभौ लोकावेतल्लोकपरलोकौ पयसा क्षीरेणाभ्यावृ(णाऽऽवृ)णीह्यावृतौ कुरु । क्षीरपूर्णौ कुर्वित्यर्थः । अथ तृतीयामाह -&lt;br&gt;&#xA;०६ - १२ - ११०१२५६. हेऽग्ने वयं त्वामग्निं पयसा पयोमुख्यभोग्यद्रव्यनिमित्तमुपसँसदेम समीपे सम्यक्प्राप्नुयाम । कीदृशमग्निम् । रयिष्ठां धनेऽवस्थितं धनप्रदमित्यर्थः । मधुमन्तं मधुरद्रव्ययुक्तमूर्मिणमुत्कर्षयुक्तमूर्जस्व(र्जःस)न्तं बलवन्तम् । हेऽग्ने स्वस्तये क्षेमार्थं नोऽस्मान्रय्या धनेन संसचस्व सम्यग्योजय वर्चसा कान्त्याऽपि संसचस्व । कल्पः - &amp;ldquo;ये जीवा इत्यभिमन्त्र्य&amp;rdquo; इति । पाठस्तु -&lt;br&gt;&#xA;०६ - १२ - ११०१२५७. ये जीवा अस्मत्कुले जीवन्तो ये पुरुषाः सन्ति ये च मृताः सन्ति येऽपीदानीं जाता उत्पन्ना ये च जन्त्या इतः परं जनयितव्याः, तेभ्यो धारयितुं तान्सर्वान्पोषयितुं घृतस्य संबन्धिनी मधुधारा मधुररसोपेता(धारा) तया धारया व्युन्दती विशेषेण क्लेदनयुक्ता (राजगवी) वर्तते । कल्पः - &amp;ldquo;माता रुद्राणामिति द्वाभ्यामुत्सृजन्ति&amp;rdquo; । तत्र प्रथमामाह -&lt;br&gt;&#xA;०६ - १२ - ११०१२५८. इयं राजगवी रुद्राणामेकादशसंख्याकानां माता मातृस्थानीया । वसूनामष्टसंख्याकानां दुहिता पुत्रीस्थानीया । आदित्यानां द्वादशसंख्याकानां स्वसा भगिनीस्थानीया । अमृतस्य नाभिरैहिकस्याऽऽमुष्मिकस्य च सुखस्य नाभिस्थानीया । अतः कारणाच्चिकितुषे ज्ञानयुक्ताय जनायर्त्विक्समूहाय नु क्षिप्रं प्रवोचं प्रकर्षेण कथयामि । किं कथ्यत इति तदुच्यते - अनामामपराधरहितामदितिमखण्डनीयां गां राजगवीमनुस्तरणीरूपेणोपाकृतां मा वधिष्ट हे जना अस्या वधं मा कुरुत । अथ द्वितीयामाह -&lt;br&gt;&#xA;०६ - १२ - ११०१२५९. इयं राजगवी यत्र क्वापि स्वेच्छयोदकं पिबतु । तृणानि च भक्षयतु । ओम्, वयमङ्गीकुर्मः । उत्सृजत हे जना बद्धामेनां राजगवीं परित्यजत ॥ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठप्रपाठके द्वादशोऽनुवाकः ॥१२॥ इति श्रीमद्वीरबुक्कणसाम्राज्यधुरंधरश्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये षष्ठः प्रपाठकः समाप्तः ॥६॥&lt;/p&gt;</description>
    </item>
    <item>
      <title>05 प्रश्नः-5</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/5/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/5/</guid>
      <description></description>
    </item>
    <item>
      <title>06 प्रश्नः-6</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/6/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/6/</guid>
      <description></description>
    </item>
    <item>
      <title>07 प्रश्नः-7</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/7/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/7/</guid>
      <description>&lt;p&gt;तत्र चतुर्थस्य प्रथमेऽनुवाके शान्तिपाठार्थो मन्त्रोऽभिधीयते, यस्य च प्रवर्ग्यकर्मादौ महावीरनिष्पत्तेः पूर्वं पाठं बौधायन आह - &amp;ldquo;अ(आ)मावास्येन वा हविषेष्ट्वा नक्षत्रे वा पूर्वां शान्तिमुपयन्ति नमो वाचे&amp;rdquo; इति । आपस्तम्बस्तु प्रवर्ग्यप्रचारादौ महावीरनिष्पत्तेरूर्ध्वं शान्तिपाठमाह - &amp;ldquo;प्रवर्ग्येण प्रचरिष्यन्तः संवृण्वन्ति द्वाराणि परिश्रयन्ति पत्न्याः पश्चाद्धोतोपविशति पुरस्तादध्वर्युर्दक्षिणतो ब्रह्मा यजमानः प्रस्तोता चोत्तरतः प्रतिप्रस्थाताऽऽग्नीध्रश्च मदन्तीरुपस्पृश्य प्रथमेनानुवाकेन शान्तिं कृत्वा&amp;rdquo; इति । तस्यानुवाकस्य प्रथमभागे स्वाभीष्टानां देवतानामृषीणां च नमस्कारमाह -&lt;br&gt;&#xA;अनुष्ठेयस्य कर्मणो मन्त्राधीनत्वान्मन्त्राणां च वाग्देवताशरीरस्वरूपत्वात्तस्यै देवतायै प्रथमं नमस्कारः क्रियते । वाक्च द्विविधा, काचित्पूर्वमुदिता व्यवहृता काचिदनुदिता व्यवहरिष्यमाणा । तयोर्मध्ये या च वागुदिता तस्या अपि नमोऽस्तु । या च पूर्वमनुदिता तस्यै वाचेऽपि नमोऽस्तु । विभज्य नमस्कृत्य पुनः समुदायाकारेण नमस्क्रियते । वाचे भागद्वयेऽप्यनुगदितायै वाग्देवतायै नमोऽस्तु । सेयं वाग्देवता येन बृहस्पतिरूपेण पाल्यते तस्मै वाचस्पतये नमोऽस्तु । यथा देवतानमस्कारस्तद्वदृषिभ्योऽपि नमस्कारोऽस्तु । कीदृशेभ्यः - मन्त्रकृद्भ्यः, मन्त्रं कुर्वन्तीति मन्त्रकृतः, यद्यप्यपौरुषेये वेदे कर्तारो न सन्ति तथाऽपि कल्पादावीश्वरानुग्रहेण मन्त्राणां लब्धारो मन्त्रकृत इत्युच्यन्ते । तल्लाभश्च स्मर्यते -&lt;br&gt;&#xA;&amp;ldquo;युगान्तेऽन्तर्हितान्वेदान्सेतिहासान्महर्षयः ।&lt;br&gt;&#xA;लेभिरे तपसा पूर्वमनुज्ञाताःस्वयम्भुवा ॥&amp;rdquo; इति ।&lt;br&gt;&#xA;त एव महर्षयः सम्प्रदायप्रवृत्या मन्त्राणां पालनान्मन्त्रपतय इत्युच्यन्ते । तथाविधा महर्षयो मां यजमानं मा परादुः परादानमवज्ञां मा कुर्वन्तु, किन्त्वनुगृह्णन्तु । अहमपि तान्महर्षीन्मा परादामवज्ञां न करोमि, किन्त्वादरेण भजामि । द्वितीयभागेन नमस्कारप्रयोजनं दर्शयति -&lt;br&gt;&#xA;अहं वाचमुद्यासं तत्वरूपया वाचा वदिता भूयासम् । कीदृशीं वाचम् । वैश्वदेवीं सर्वदेवविषयाम् । शिवां स्तुतिरूपेण देवेभ्यः सुखप्रदाम् । अदस्तामनुपक्षीणां सम्पूर्णाम्, देवेभ्यो जुष्टां देवानां प्रियाम् । तृतीयभागे देवतानुग्रहप्रार्थनारूपामृचं दर्शयति -&lt;br&gt;&#xA;द्यौर्लो(द्यौर्द्योलो)कात्मको देवो मे मम शर्म सुखरूपो भवतु । अनुष्ठेये कर्मणि विघ्नपरिहारेणानुगृह्णात्वित्यर्थः । एवं पृथिव्यादिषु योज्यम् । ब्रह्म जगत्कारणं वस्तु । प्रजापतिश्चतुर्मुखः । यदुक्तं पूर्वत्र वैश्वदेवीं वाचमुद्यासमिति तस्या वाचो विषयभूतानर्थानस्य चतुर्थभागेन दर्शयति -&lt;br&gt;&#xA;भूतमाकाशादिपञ्चमहाभूतरूपम् । भुवनं पृथिव्यादिलोकस्वरूपम् । तेजः शरीरकान्तिः । यशः कीर्तिः । तपो व्रतादिनियमविशेषः । ब्रह्म स्वाध्यायः । सत्यं यथार्थकथनम् । एतत्सर्वं वदिष्ये ममानुकूलं भवत्वित्येतत्प्रार्थयिष्ये । यथोक्तमन्त्राभिवदनसिध्यर्थं तदाधारभूतं कर्म पञ्चमभागेन प्रार्थयते -&lt;br&gt;&#xA;तस्मै पूर्वोक्तभूतादिवदनसिध्यर्थमहमिदं प्रवर्ग्याख्यं कर्मोपस्तरणं मदाधारभूतमुपस्तृणे सम्पादयामि । मे मदीयानां प्रजानां पशूनां चोपस्तरणमाधारभूतं वस्तु भूयात् । अन्याधारासंभवेऽप्यहमेव प्रजानां पशूनां चोपस्तरणमाधारो भूयासम् । यथोक्तकर्मसिध्यर्थं विघ्नरूपान्मृत्योः परिपालनं षष्ठभागेन प्रार्थ्यते -&lt;br&gt;&#xA;हे प्राणापानावुभौ वायू मृत्योः सकाशान्मां पालयतम् । तस्मिन्पालनेऽयमुपायः । हे प्राणापानौ मां यजमानं मा हासिष्टं मा परित्यजतम् । अपमृत्युपरिहारे सति प्रयोजनं सप्तमभागेन दर्शयति -&lt;br&gt;&#xA;अपमृत्युपरिहारेण लब्धायुरहं मधु मधुरं समीचीनफलसाधनं प्रवर्ग्याख्यं कर्म मनिष्ये मनसि सङ्कल्पयिष्ये । सङ्कल्पादूर्ध्वं मधु तन्मधुरं कर्म जनिष्ये प्रादुर्भावयिष्ये, अनुष्ठातुं प्रारप्स्ये । प्रारम्भादूर्ध्वं तन्मधु मधुरं कर्म वक्ष्यामि, वहनं करिष्यामि, समाप्तिपर्यन्तं निर्वहिष्यामि । तत्सिध्यर्थं मधु मधुरं मन्त्रजातं वदिष्यामि कथयिष्यामि । न केवलं मन्त्रपाठं किंतु वाचमप्युद्देशत्यागरूपामुद्यासं वाचो वदिता भूयासम् । कीदृशीं वाचम् । देवेभ्यो मधुमतीं देवानामतिप्रियाम्, मनुष्येभ्यः शुश्रूषेण्यां मनुष्योपलक्षितानां पितॄणां श्रोतुमत्यन्तमधुराम् । तमेतादृशं मां यजमानं शोभायै शोभनफलप्राप्त्यर्थं देवाः सर्वोऽवन्तु रक्षन्तु । पितरोऽप्यनुमदन्तु, अनुजानन्तु । अथाष्टमभागेन स्वाभीष्टसिद्धिहेतुं परमात्मानं प्रणवेनानुस्मृत्य विघ्नत्रयपरिहारार्थं त्रिः शान्तिः पठति -&lt;br&gt;&#xA;आध्यात्मिकानां विघ्नानां ज्वरादिरूपाणां शान्तिरस्तु । आधिभौतिकानां रोगोपद्रवादीनां शान्तिरस्तु । आधिदैविकानां यक्षराक्षसोपद्रवादीनां शान्तिरस्तु ॥&lt;/p&gt;</description>
    </item>
    <item>
      <title>08 प्रश्नः-8</title>
      <link>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/8/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sAyaNa-bhAShyam/8/</guid>
      <description>&lt;p&gt;तत्राऽऽदौ स्तुत्यर्थमुपाख्यानमाह -&lt;br&gt;&#xA;&amp;ldquo;देवा वै सत्रमासत । ऋद्धिपरिमितं यशस्कामाः । तेऽब्रुवन् । यन्नः प्रथमं यश ऋच्छात् । सर्वेषां नस्तत्सहासदिति । तेषां कुरुक्षेत्रं वेदिरासीत् । तस्यै खाण्डवो दक्षिणार्ध आसीत् । तूर्घ्नमुत्तरार्धः । परीणज्जघनार्धः । मरव उत्करः(१) । तेषां मखं वैष्णवं यश आर्छत् ।&amp;rdquo; इति । (प्र० ५ । अ० १ । वि० १ )&lt;br&gt;&#xA;पुरा कदाचिद्देवा यशस्कामाः सन्त ऋद्धिपरिमितं साधनद्रव्यसमृध्या परितो निर्मितं प्रौढं सत्रमनुष्ठितवन्तः । अनुष्ठातुं प्रवर्तमानास्ते देवाः परस्परं समयरूपमिदं वाक्यमब्रुवन् । प्रथमं यज्ञफलस्योपक्रमे यद्यशः कीर्तिरूपं नोऽस्मानृच्छात्प्राप्नुयात्तद्यशो नोऽस्माकं सर्वेषां सहासत्साधारणमेवास्तु, न त्वेकस्यैव साधारणमिति । एवं परस्परं भाषां कृत्वा प्रवृत्तानां तेषां देवानां यत्कुरुक्षेत्रं पुराणप्रसिद्धं सैव वेदिरासीत् । तस्यै कुरुक्षेत्ररूपायास्तस्या वेदेः खाण्डवतूर्घ्नपरीणच्छब्दवाच्याः पुण्यदेशविशेषा दक्षिणादिदिग्भागा अभवन् । मरवो जलरहिता भूप्रदेशा उत्कररूपा अभवन् । वेदेरुत्तरभागे पांशुतृणादयो यत्र प्रक्षिप्यन्ते सोऽयमुत्करः । तस्यां वेद्यामुपतिष्ठतां तेषां देवानां मध्ये वैष्णवं मखं विष्णुस्वामिकं सत्रं यशः प्राप्नोत् । तस्मिन्सत्रे विष्णुशब्दवाच्यो यज्ञाभिमानी देवो गृहपतित्वेन दीक्षितः, अतो विष्णुः सत्रं कृतवानित्येवं विष्णुनाम्ना यश आसीत् । तस्मिन्मन्त्रे विष्णुनामकस्य पुरुषस्येतरदेवैः सह यशोनिमित्तं कलहं दर्शयति - &amp;ldquo;तन्न्यकामयत । तेनापाक्रामत् । तं देवा अन्वायन् । यशोऽवरुरुत्समानाः । तस्यान्वागतस्य । सव्याद्धनुरजायत । दक्षिणादिषवः । तस्मादिषुधन्वं पुण्यजन्म । यज्ञजन्मा हि (२) । तमेकँ सन्तम् । बहवो नाभ्यधृष्णुवन् । तस्मादेकमिषुधन्विनम् । बहवोऽनिषुधन्वा नाभिधृष्णुवन्ति ।&amp;rdquo; इति । (प्र० ५ । अ० १ । वि० २ )&lt;br&gt;&#xA;विष्णुः सत्रं कृतवानित्येतादृशं यद्यशस्तस्मिन्सत्र आसीत्, तद्यशो ममैवास्तु नान्येषामित्येवं विष्णुर्नितरामकामयत । कामयित्वा च तेन यशसा सहेतरदेवसकाशात्स्वयमपाक्रामत् । तदानीमन्ये देवास्तद्यशोऽवरोद्धुमिच्छन्तस्तं विष्णुमन्वागच्छन् । तैर्देवैरन्वागतस्य विष्णोः सव्यहस्तादेकं धनुरुत्पन्नम् । दक्षिणहस्ताद्बहवो बाणा उत्पन्नाः । विष्णोः सङ्कल्पमात्रेण तदुत्पत्तिः । यस्मात्कारणाद्यज्ञजन्मा यज्ञाज्जन्मोत्पत्तिर्यस्येषुधन्वसमूहस्य सोऽयं यज्ञजन्मा । यज्ञो वै विष्णुरिति श्रुतेर्यज्ञस्यैव विष्णुरूपत्वाद्विष्णोरुत्पन्नं यज्ञदेवोत्पन्नं भवति । तस्माद्यज्ञधन्वत्वादिषुधन्वस्वरूपं पुण्यजन्मेत्युच्यते यज्ञस्य पुण्यरूपत्वात् । वामहस्ते धनुर्दक्षिणहस्ते बाणान्धृत्वाऽवस्थितं तं यज्ञपुरुषमेकमेव सन्तमितर इषुधन्वरहिता देवा बहवः सन्तोऽपि नाभ्यधृष्णुवन्, अभिभवितुं नाशक्नुवन् । यस्मादेवमत्र तस्माल्लोकेऽपीषुभिर्धनुषा चोपेतमेकं पुरुषं तद्रहिता बहवः पुरुषा अभिभवितुं न शक्नुवन्ति । अथ यज्ञपुरुषस्य गर्वप्रसङ्गेन दीक्षितनियमं विधत्ते -&lt;br&gt;&#xA;&amp;ldquo;सोऽस्मयत । एकं मा सन्तं बहवो नाभ्यधर्षिषुरिति । तस्य सिष्मियाणस्य तेजोऽपाक्रामत् । तद्देवा ओषधीषु न्यमृजुः । ते श्यामाका अभवन् । स्मयाका वै नामैते(३) । तत्स्मयाकानाँ स्मयाकत्वम् । तस्माद्दीक्षितेनापिगृह्य स्मेतव्यम् । तेजसो धृत्यै ।&amp;rdquo; इति (प्र० ५ । अ० १ । वि० ३)&lt;br&gt;&#xA;स धन्वी यज्ञपुरुषोऽस्मयत स्मयं हास्यं कृतवान् । हास्याभिप्रायश्च तेनैवोच्यते - अहमेक एवैते तु देवाः शतसहस्रसंख्याकास्तथाऽपि मामभिभवितुं न शक्ताः, इत्येवं सिष्मियाणस्य गर्वेण स्मयं कृतवतस्तस्य यज्ञपुरुषस्य सकाशात्तदीयं तेजोऽपाक्रामत्, गर्वेण प्रयत्ने शिथिले सति सामर्थ्यमपगतम् । पुनरपि कथंचित्तत्स्वीकरिष्यतीति मत्वा ते देवास्तत्तेजोऽन्यत्र नीत्वा तेन यथा न ज्ञायते तथा गूढं कर्तुं कासुचिदोषधीषु निमृष्टवन्तः । ते चौषधिविशेषा यज्ञसंबन्धिना तेजसा युक्ताः (श्यामाका अभवन् । ते च ) श्यामाकाभिधा धान्यविशेषाः स्मयाका इत्येतादृशं नामार्हन्ति । यस्मादेतस्य नाम्नो योग्यास्तस्मात्स्मयाकानां स्मयादुत्पन्नानां धान्यानां स्मयाकत्वम् । स्मयाकानामाभिज्ञव्यवहारे प्रसिद्धम् । यस्मादत्र स्मयं कुर्वतो यज्ञपुरुषात्तेजोऽपाक्रान्तं तस्मात्कारणात्तेजसः स्वस्मिन्नेवावधारणार्थं मुखमपिधाय दीक्षितेन स्मेतव्यम् । यद्यपि दीक्षाप्रकरणे कृष्णविषाणया कण्डूयतेऽपिगृह्य स्मयत इति विधिरस्ति तथाऽपि प्रसङ्गादत्र स एवानूद्यत इत्यवगन्तव्यम् । अथ प्रवर्ग्यघर्ममहावीरसम्राट्शब्दानां निर्वचनानि प्रस्तोष्यमाणहविष्प्रशंसार्थं दर्शयति -&lt;br&gt;&#xA;&amp;ldquo;स धनुः प्रतिष्कभ्यातिष्ठत् । ता उपदीका अब्रुवन्वरं वृणामहै । अथ व इमँ रन्धयाम । यत्र क्व च खनाम । तदपोऽभितृणदामेति । तस्मादुपदीका यत्र क्व च खनन्ति । तदपोऽभितृन्दन्ति (४)। वारे वृतँ ह्यासाम् । तस्य ज्यामप्यादन् । तस्य धनुर्विप्रवमाणँ शिर उदवर्तयत् । तद्द्यावापृथिवी अनुप्रावर्तत । यत्प्रावर्तत । तत्प्रवर्ग्यस्य प्रवर्ग्यत्वम् । यद्घ्राँ ३ इत्यपतत् । तद्घर्मस्य घर्मत्वम् । महतो वीर्यमपप्तदिति । तन्महावीरस्य महावीरत्वम्(५) । यदस्याः समभरन् । तत्सम्राज्ञः सम्राट्त्वम् ।&amp;rdquo; इति । (प्र० ५ । अ० १ । वि० ४)&lt;br&gt;&#xA;स यज्ञपुरुषो युयुत्सून्देवानितस्ततः प्रतीक्षमाणो धनुः प्रतिष्कभ्य स्वकीयस्य धनुष ऊर्ध्वकोटिं चिबुकस्याधस्तात्कण्ठसमीपे दृढमवकृष्य तथैव स्थितवान् । तदानीमेतस्य प्रतीकारमन्विष्यतो देवान्प्रति ताः प्रसिद्धाः उपदीकाः पिपीलिकासमानाः क्षुद्रजन्तवो वल्मीकस्य निर्मातार इदमब्रुवन् । हे देवाः प्रथमं तावद्वयमिममेकं वरं प्रार्थयामहे । अथानन्तरं वो युष्मदर्थमिमं यज्ञपुरुषं रन्धयामः साधयामः । कोऽसौ वर इति सोऽभिधीयते - भूमौ यत्र क्वापि वयं मुखेन खनाम तत्रापोऽभिप्राप्य तृणदाम द्रवीकरवामेति । तस्मात्कारणादुपदीका वल्मीकनिष्पादका जीवा यत्र क्वापि खनन्ति तत्क्षेत्रमपोऽभिप्राप्य तृन्दन्ति द्रवीकुर्वन्ति । हि यस्मात्कारणादासामुपदीकानां तद्द्रवीकरणसामर्थ्यं वारे वृतं वरेण सम्पादितं तस्मात्तद्युक्तम् । ततो लब्धवरा उपदीकाः शनैर्भूमौ तत्समीपे समागत्य तस्य धनुषोऽधः क्वापि लग्नां ज्यामपि गुणं चाऽऽदन्भक्षितवत्यः । ततस्तद्धनुर्विप्रवमाणं विस्तारेणोर्ध्वं प्रवर्तमानं धनुस्तस्य यज्ञपुरुषस्य शिर उदवर्तय्, छित्वोर्ध्वं प्रावर्तयत् । तच्च शिर ऊर्ध्वं द्युलोकपर्यन्तं गत्वा ततो भारेण भूमावधः पतितं, तस्मादिदं शिरो द्यावापृथिवी उभे अप्यनुक्रमेण प्रावर्तत । तस्मादनयैव व्युत्पत्या तस्य यज्ञशिरसः प्रवर्ग्यनाम सम्पन्नम् । भूमौ पतनवेलायामुत्पन्नस्य ध्वनेरनुकरणे &amp;ldquo;घ्राँ&amp;rdquo; इति शब्दस्तथाविधशब्दोपेतत्वादस्य शिरसो घर्मनाम सम्पन्नम् । महतो यज्ञपुरुषस्य सकाशाद्वीर्यमपतत्सारभूतं शिरः पतितं ततोऽनयैव व्युत्पत्या महावीरनाम सम्पन्नम् । यद्यस्मात्कारणादस्याः पृथिव्याः सकाशात्समभरन्देवास्तच्छिरः समादाय प्रोषितवन्तस्तस्मात्सम्यग्राजमानत्वात्सम्राडिति नाम सम्पन्नम् । एवं यज्ञशिरसो नामचतुष्टयनिर्वचनमुक्त्वाऽवशिष्टस्य यज्ञशरीरस्य फलं प्रत्यप्रयोजन(क)त्वकथनेन तच्छिरः प्रशंसति -&lt;br&gt;&#xA;&amp;ldquo;तँ स्तृतं देवतास्त्रेधा व्यगृह्णत । अग्निः प्रातःसवनम् । इन्द्रो माध्यंदिनँ सवनम् । विश्वे देवास्तृतीयसवनम् । तेनापशीर्ष्णा यज्ञेन यजमानाः नाऽऽशिषोऽवारुन्धत । न सुवर्गं लोकमभ्यजनयन् ।&amp;rdquo; इति । (प्र० ५ । अ० १ । वि० ५)&lt;br&gt;&#xA;तं स्तृतं शिरोराहित्येन हिंसितं तं यज्ञपुरुषदेहमग्न्यादयो देवास्त्रेधा गृहीतवन्तः । तमग्निः प्रातःसवनं जग्राह । इन्द्रस्तु माध्यन्दिनं सवनं गृहीतवान् । विश्वेदेवास्तु तृतीयसवनं जगृहुः । अपशीर्ष्णा प्रवर्ग्याख्यशिरोरहितेन पूर्वोक्तसवनत्रययुक्तेन तेन यज्ञेन यजमाना अग्न्यादयो देवा आशिषः स्वापेक्षितानि कर्मफलानि नावारुन्धत न प्राप्तवन्तः । स्वर्गलोकमपि नाभ्यजयन् । अथ प्रवर्ग्यसहितस्य यज्ञस्य फलहेतुत्वं दर्शयति -&lt;br&gt;&#xA;&amp;ldquo;ते देवा अश्विनावब्रुवन्(६)। भिषजौ वै स्थः । इदं यज्ञस्य शिरः प्रतिधत्तमिति । तावब्रूतां वरं वृणावहै । ग्रह एव नावत्रापि गृह्यतामिति । ताभ्यामेतमाश्विनमगृह्णन् । तावेतद्यज्ञस्य शिरः प्रत्यधत्ताम् । यत्प्रवर्ग्यः । तेन सशीर्ष्णा यज्ञेन यजमानाः । अवाऽऽशिषोऽरुन्धत । अभि सुवर्गं लोकमजयन् ।&amp;rdquo; इति । (प्र० ५ । अ० १ । वि० ६)&lt;br&gt;&#xA;प्रवर्ग्यरहितेन यज्ञेन फलमलभमानास्ते देवा अश्विनौ प्रत्येतदब्रुवन् । हेऽश्विनौ युवामस्माकं मध्ये चिकित्सकौ स्थः, तस्मादिदं यज्ञस्य शिरः प्रतिधत्तं पनरपि यज्ञशरीरे । प्रवर्त(त्यर्प)यतमिति । तामश्विनौ प्रत्यर्पणार्थं वरमुत्कोचरूपं लाभविशेषं वृणावहै, इत्युक्त्वा कोऽसौ वर इत्याशङ्क्य तं वरमुक्तवन्तौ । अत्रास्मिन्सोमयागे नावपि चिकित्सकयोरावयोरपि युष्मत्साम्येन ग्रह एव गृह्यताम्, न तु यत्किञ्चित्तुच्छं लेपादिकमिति । ततस्ताभ्यामश्विङ्यामेतमाश्विनं ग्रहमगृह्णन्, तौ चाश्विनौ चिकित्सया यज्ञस्य शिरः प्रत्यर्पयता(धत्ता)म् । प्रतिधानं नाम शरीरे पुनः संधानम् । प्रवर्ग्य इ(र्ग्ये)त्येतन्नामकं यत्कर्म तदेव यज्ञशरीरे प्रतिहितं शिरः, तेन तादृशेन (स) शीर्ष्णा प्रवर्ग्याख्यशिरोयुक्तेन यज्ञेन यजमाना देवाः स्वापेक्षितान्यन्यफलानि स्वर्गं च प्राप्नुवन् । देवा वै सत्रमासतेत्यारभ्यैतावता महता प्रबन्धेन प्रवर्ग्याख्यं कर्म प्रसाध्य तदेव कर्म मिधत्ते -&lt;br&gt;&#xA;&amp;ldquo;यत्प्रवर्ग्यं प्रवृणक्ति । यज्ञस्यैव तच्छिरः प्रतिदधाति । तेन सशीर्ष्णा यज्ञेन यजमानः अवाऽऽशिषो रुन्धे । अभि सुवर्गं लोकं जयति । तस्मादेष आश्विनप्रवया इव । यत्प्रवर्ग्यः ।&amp;rdquo; (७) इति । उत्करो ह्येते तृन्दन्ति महावीरत्वमब्रुवन्नयजन्सप्त च ॥&lt;br&gt;&#xA;यदि प्रवर्ग्याख्यं कर्मानुतिष्ठेत् । तत्तर्हि यज्ञस्य शिर एव प्रतिसमाहितवान्भवति । ततः सशीर्ष्णा शिरःसहितेन यज्ञेन यजमानः पुमानाशासनीयान्यन्यफलानि प्राप्नोति स्वर्गं चाभिजयति । यस्मादश्विभ्यां समाधानं कृतं तस्मात्कारणाद्यः प्रवर्ग्याख्यः कर्मविशेषोऽस्ति स एष आश्विनप्रवया इति । आश्विनमन्त्राः प्रवयसः प्रवृद्धा अस्मिन्प्रवर्ग्ये सोऽयमाश्विनप्रवयाः । इवशब्द एवकारार्थः ।एतदेव ब्राह्मणरूपे प्रपाठके प्रथमानुवाके प्रवर्ग्याख्यं कर्म विधाय द्वितीयानुवाकादौ युञ्जते मन इत्येतन्मन्त्रसाध्यं होमं विधत्ते -&lt;br&gt;&#xA;&amp;ldquo;सावित्रं जुहोति प्रसूत्यै ।&amp;rdquo; इति (प्र० ५ । अ २ । वि १)&lt;br&gt;&#xA;मन्त्रे देवस्य सवितुः परिष्टुतिरित्युक्तत्वादयं मन्त्रः सावित्रः, तद्धोमः प्रसूत्यै प्रसवाय सम्पद्यते । तत्र द्रव्यं विधत्ते -&lt;br&gt;&#xA;&amp;ldquo;चतुर्गृहीतेन जुहोति । चतुष्पादः पशवः । पशूनेवावरुन्धे । चतस्रो दिशः । दिक्ष्वेव प्रतितिष्ठति ।&amp;rdquo; इति (प्र०५ । अ० २ । वि २)&lt;br&gt;&#xA;स्रुवेण जुह्वां चतुर्वारं गृहीतं यदाज्यं तेन जुहुयात् । चतुःसंख्यासाम्यात्पशुप्राप्तिर्दिक्षु प्रतिष्ठा च । पुनरपि चतुःसंख्यां प्रकारान्तरेण प्रशंसति -&lt;br&gt;&#xA;&amp;ldquo;छन्दाँसि देवेभ्योऽपाक्रामन् । न वो भागानि हव्यं वक्ष्याम इति । तेभ्य एतच्चतुर्गृहीतमधारयन् । पुरोनुवाक्यायै याज्यायै(१) । देवतायै वषट्काराय । यच्चतुर्गृहीतं जुहोति । छन्दाँस्येव तत्प्रीणाति । तान्यस्य प्रीतानि देवेभ्यो हव्यं वहन्ति ।&amp;rdquo; इति । (प्र० ५ । अ० २ । वि० ३)&lt;br&gt;&#xA;नानाविधच्छन्दोयुक्त पुरोनुवाक्याद्यभिमानिनो देवा हविर्भाग्यो देवेभ्योऽपरक्ताः सन्तोऽन्यत्रागच्छन् । किं ब्रुवन्तो गता इति तदुच्यते - हे देवा भागरहितानि वयं छन्दांसि वो युष्मदीयानि हवींषि न वक्ष्यामो हविर्वहनं न करिष्याम इति ब्रुवन्तः । तदानीं देवा विचार्य होमकाले यच्चतुर्ग्रहणं तच्छन्दसां प्रीतिकरं भवतीति तेषां भागमकल्पयन् । तत्र प्रथमग्रहणं पुरोनुवाक्याख्याया गायत्रीदेवतायास्तुष्टिकरम् । द्वितीयग्रहणं याज्याख्यायास्त्रिष्टुब्देवतायास्तुष्टिकरम् । तृतीयग्रहणं देवताख्याया जगतीदेवतायास्तुष्टिकरम् । चतुर्थग्रहणं वषट्काराख्याया अनुष्टुब्देवतायास्तुष्टिकरम् । अतश्चतुर्गृहीतेन होमे सति छन्दोदेवताः प्रीणन्ति । ताश्च प्रीताः सत्यो हव्यं वहन्ति । तत्र द्वौ पक्षौ । सोमयागसंकल्पादिकं सम्पादनीयमित्येकः पक्षः । दीक्षायां समाप्तायां प्रवर्ग्यानुष्ठानकाल एव सम्पादनीयमित्यपरः पक्षः । तत्र प्रथमपक्षे सावित्रहोमो विहितः । द्वितीयपक्षे मीमांसया होमं निवार्य केवलमन्त्रपाठं विधत्ते -&lt;br&gt;&#xA;&amp;ldquo;ब्रह्मवादिनो वदन्ति । होतव्यं दीक्षितस्य गृहा३ इ न होतव्या३ मिति । हविर्वै दीक्षितः । यज्जुहुयात् । हविष्कृतं यजमानमग्नौ प्रदध्यात् । यन्न जुहुयात् (२) ।&amp;rdquo; इति (प्र० ५ । अ० २ । वि० ४)&lt;br&gt;&#xA;तत्र होमपक्षो न युज्यते । दीक्षितो हविःसम्पादकत्वाद्धविरेव । तथा सति यदि हविर्जुहुयात्तदानीं हविःसम्पादकं यजमानमेवाग्नौ प्रक्षिपेत् । अहोमपक्षे तु -&lt;br&gt;&#xA;&amp;ldquo;यज्ञपरुरन्तरियात् । यजुरेव वदेत् । न हविष्कृतं यजमानमग्नौ प्रदधाति । न यज्ञपरुरन्तरेति ।&amp;rdquo; इति । (प्र० ५ । अ० २ । वि० ५)&lt;br&gt;&#xA;यज्ञस्य होमलक्षणमङ्गमन्तरितं भवेत् । ततो दोषद्वयपरिहारायाऽऽहुतिप्रक्षेपं परित्यज्य यजुरेव पठेत् । यद्यपि युञ्जते मन इत्येषर्गेव तथाऽपि यजुर्वेदपठितत्वात्, यज्यतेऽनुष्ठान इति व्युत्पत्या वा यजुरित्युच्यते । अत्र होमाभावाद्यजमानस्य प्रक्षेपो न भवति । मन्त्रस्य पठितत्वाद्यज्ञाङ्गमपि नान्तरितं भवति । तस्या अभ्रेः खादिरत्वं विधत्ते -&lt;br&gt;&#xA;&amp;ldquo;गायत्री छन्दाँस्यत्यमन्यत । तस्यै वषट्कारोऽभ्यय्य शिरोऽच्छिनत् । तस्यै द्वेधा रसः परापतत् । पृथिवीमर्धः प्राविशत् । पशूनर्धः । यः पृथिवीं प्राविशत् (३)। स खदिरोऽभवत् । यः पशून् । सोऽजाम् । यत्खादिर्यभ्रिर्भवति । छन्दसामेव रसेन यज्ञस्य शिरः संभरति ।&amp;rdquo; इति । (प्र० ५ । अ० २ । वि० ६)&lt;br&gt;&#xA;गायत्रीदेवता सोमाहरणगर्वेणेतराणि च्छन्दांसि त्रिष्टुबादीनहमतिलङ्घितवतीत्यमन्यत । तदा वषट्काराभिमानी देवः क्रुद्धः सन्नभ्यय्याऽभिमुख्येन प्राप्य तस्या गायत्र्याः शिरोऽच्छिनत् । तस्माच्छिन्नप्रदेशान्निर्गतो रसो द्वेधा भूत्वा पृथिवीं पशूंश्च प्राविशत् । पृथिव्यां प्रविष्टः स भागः खदिरवृक्षोऽभूत् । पशुषु प्रवेष्टुं गतो भागोऽजां प्राविशत् । अतोऽभ्रिः खादिरी कर्तव्या । तथा सति च्छन्दसां सम्बन्धिन्या रसेन यज्ञस्य शिरः प्रवर्ग्यरूपं सम्पादितं भवति । गायत्र्यां हि त्रिष्टुप्सम्बद्धं जगतीसम्बद्धं चाक्षरद्वयमन्तर्भूतमिति कद्रूश्चेत्यत्र प्रतिपादितम् । ततो गायत्रीरसः सर्वछन्दसां रसो भवति । महावीराख्यं पात्रं निष्पादयितुं मृत्खननार्थोभयतस्तीक्ष्णाव्याममात्री काष्ठकुद्दालरूपाऽभ्रिरित्युच्यते । व्याममात्रत्वादिलक्षणानि पञ्चमकाण्ड उखा सम्भरणप्रस्तावे दर्शितानि । अत एव सूत्रकारेण तल्लक्षणमतिदिश्यते - साग्निक्या व्याख्यातेति । खदिरेण सह विकल्पार्थं पक्षत्रयं विधत्ते -&lt;br&gt;&#xA;&amp;ldquo;यदौदुम्बरी । ऊर्ग्वा उदुम्बरः । ऊर्जैव यज्ञस्य शिरः सम्भरति । यद्वैणवी । तेजो वै वेणुः(७)। तेजसैव यज्ञस्य शिरः सम्भरति । यद्वैकङ्कती । भा एवावरुन्धे ।&amp;rdquo; इति (प्र० ५ । अ० २ । वि० ७)&lt;br&gt;&#xA;औदुम्बरफलस्योपदंशरूपेण भक्ष्यत्वादूर्ग्रूपत्वम् । &amp;ldquo;अग्निर्देवेभ्यो निलायत स वेणुं प्राविशत्&amp;rdquo; इत्युक्तत्वाद्वेणोस्तेजोरूपत्वम् । &amp;ldquo;अग्नेः सृष्टस्य यतः । विकङ्कतं भा आर्च्छत्&amp;rdquo; इत्युक्तत्वाद्वैकङ्कतत्वेन भा दीप्तिः प्राप्नोति । अभ्र्यादाने मन्त्रं विनियुज्य व्याचष्टे -&lt;br&gt;&#xA;&amp;ldquo;देवस्य त्वा सवितुः प्रसव इत्यभ्रिमादत्ते प्रसूत्यै । अश्विनोर्बाहुभ्यामित्याह । अश्विनौ हि देवानामध्वर्यू आस्ताम् । पूष्णो हस्ताभ्यामित्याह यत्यै ।&amp;rdquo; इति । ( प्र० ५ । अ० २ । वि० ८)&lt;br&gt;&#xA;अस्मिन्मन्त्रे पूर्वभागस्य तात्पर्यं दर्शयति -&lt;br&gt;&#xA;&amp;ldquo;वज्र इव वा एषा । यदभ्रिः । अभ्रिरसि नारिरसीत्याह शान्त्यै(५) ।&amp;rdquo; इति । (प्र० ५ । अ० २ । वि० ९)&lt;br&gt;&#xA;तीक्ष्णाग्रत्वाद्वज्रसमानत्वम् । न ह्रियसे नृणामुपकर्त्री चेत्युपलालनादुग्रस्य शान्तिः । अथवाऽरिर्न भवसीति नारिरित्युपलालनम् । उत्तरभागस्य तात्पर्यं दर्शयति -&lt;br&gt;&#xA;&amp;ldquo;अध्वरकृद्देवेभ्य इत्याह । यज्ञो वा अध्वरः । यज्ञकृद्देवेभ्य इति वावैतदाह ।&amp;rdquo; इति । (प्र० ५ । अ० २ । वि० १०)&lt;br&gt;&#xA;मन्त्रस्य तात्पर्यं दर्शयति -&lt;br&gt;&#xA;&amp;ldquo;उत्तिष्ठ ब्रह्मणस्पत इत्याह । ब्रह्मणैव यज्ञस्य शिरोऽच्छैति ।&amp;rdquo; इति । (प्र० ५ । अ० २ । वि० ११)&lt;br&gt;&#xA;ऋत्विजा ब्रह्माख्येनै(णै)व सह यज्ञस्य शिरोरूपं प्रवर्ग्यपात्रमच्छ प्राप्तुमेति गच्छति । प्रथमपादे प्रैतुशब्दस्य तात्पर्यं दर्शयति -&lt;br&gt;&#xA;&amp;ldquo;प्रैतु ब्रह्मणस्पतिरित्याह । प्रेत्यैव यज्ञस्य शिरोऽच्छैति ।&amp;rdquo; इति । (प्र० ५ । अ० २ । वि० १२)&lt;br&gt;&#xA;प्रेत्यैव प्रथमतो गत्वैव । द्वितीयपादे सूनृताशब्देन प्रियवाक्ययुक्तस्य यज्ञस्य विवक्षां दर्शयति -&lt;br&gt;&#xA;&amp;ldquo;प्र देव्ये तु सूनृतेत्याह । यज्ञो वै सूनृता ।&amp;rdquo; इति । (प्र० ५ । अ० २ । वि० १३)&lt;br&gt;&#xA;तृतीयपादे पङ्क्तिराधसशब्देन धानाकरम्भादिपञ्चहविर्युक्तस्य यज्ञस्य विवक्षां दर्शयति -&lt;br&gt;&#xA;&amp;ldquo;अच्छा वीरं नर्यं पङ्क्तिराधसमित्याह(६)। पाङ्क्तो हि यज्ञः ।&amp;rdquo; इति । (प्र० ५ । अ० २ । वि० १४)&lt;br&gt;&#xA;चतुर्थपादे देवा यज्ञं नयन्तु न इत्यस्य तात्पर्यं दर्शयति -&lt;br&gt;&#xA;&amp;ldquo;देवा यज्ञं नयन्तु न इत्याह । देवानेव यज्ञनियः कुरुते ।&amp;rdquo; इति । (प्र० ५ । अ० २ । वि० १५)&lt;br&gt;&#xA;यज्ञनियो यज्ञस्य नेतॄन्प्रवर्तकान् ।&lt;br&gt;&#xA;मन्त्रस्य देवयोरभ्यनुज्ञायां तात्पर्यं दर्शयति -&lt;br&gt;&#xA;&amp;ldquo;देवी द्यावापृथिवी अनु मेऽमँसाथामित्याह । आभ्यामेवानुमतो यज्ञस्य शिरः सम्भरति ।&amp;rdquo; इति । (प्र० ५ । अ० २ । वि० १६)&lt;br&gt;&#xA;मन्त्रद्वयं सहैव व्याचष्टे -&lt;br&gt;&#xA;&amp;ldquo;ऋध्यासमद्य मखस्य शिर इत्याह । यज्ञो वै मखः । ऋध्यासमद्य मखस्य शिर इति वावैतदाह ।&amp;rdquo; इति । (प्र० ५ । अ० २ । वि० १७)&lt;br&gt;&#xA;मन्त्रद्वयं सहैव व्याचष्टे -&lt;br&gt;&#xA;&amp;ldquo;मखाय त्वा मखस्य त्वा शीर्ष्ण इत्याह । निर्दिश्यैवैनद्धरति (७) ।&amp;rdquo; इति । (प्र० ५ । अ० २ । वि० १८)&lt;br&gt;&#xA;निर्दिश्यैव यज्ञार्थमिह हरणनिर्वपणे कथयित्वैवैनन्मृत्स्वरूपं हरति निर्वपति चेति द्रष्टव्यम् । यदुक्तं सूत्रकारेण - &amp;ldquo;एवं द्वितीयं तृतीयं च हरति तूष्णीं चतुर्थं यावतीं मृदं प्रवर्ग्यपात्रेभ्य आप्तां मन्यते&amp;rdquo; इति । तदिदं विधत्ते -&lt;br&gt;&#xA;&amp;ldquo;त्रिर्हरति । त्रय इमे लोकाः । एभ्य एव लोकेभ्यो यज्ञस्य शिरः सम्भरति । तूष्णीं चतुर्थँ हरति । अपरिमितादेव यज्ञस्य शिरः सम्भरति ।&amp;rdquo; इति । (प्र० ५ । अ० २ । वि० १९)&lt;br&gt;&#xA;वक्ष्यमाणसम्भारेभ्यो मृदः प्राथम्यं विधत्ते -&lt;br&gt;&#xA;&amp;ldquo;मृत्खनादग्रे हरति । तस्मान्मृत्खनः करुण्यतमः ।&amp;rdquo; इति । (प्र० ५ । अ० २ । वि० २०)&lt;br&gt;&#xA;ये च वराहविहतादयः सम्भारास्तेभ्योऽग्रे प्रथममेव, मृदं खात्वा तस्मान्मृत्खनाद्गर्तान्मृदं हरेत् । यस्मादयं मृत्खनः स्वकीयां वेदनामगणयित्वा यजमानोपकारार्थं मृदं प्रयच्छति । तस्मादयमतिशयेन करुण्यः कृपालुः । ततो मृत्खनादेव मृदं हरेत् । न त्वन्यतो यतः कुतश्चिन्मृदानेया ।&lt;br&gt;&#xA;कल्पः - &amp;ldquo;एवमितरान्सम्भारानभिमन्त्रणे विकारः, इयत्यग्र आसीरिति वरादविहतम्&amp;rdquo; इति । येन प्रकारेण मृदो हरणमुक्तं तेनैव प्रकारेणेतरे सर्वे सम्भाराः सम्पादनीयाः । अभिमन्त्रणे तु तत्र तत्र मन्त्रविशेषोऽस्ति । &amp;ldquo;देवी द्यावापृथिवी&amp;rdquo; इति पूर्वत्र मृदोऽभिमन्त्रणम् । इह त्वियत्यग्र आसीरिति मन्त्रः । वराहो दंष्ट्रया यं मृद्विशेषं सम्पादयति तन्मृत्स्वरूपं वराहविहतम्। हे वराहविहतेयत्यग्र एवावति पुरोदेशे त्वामासीः ।&lt;br&gt;&#xA;एतेषां वराहविहतसम्भारमन्त्राणां तात्पर्यं दर्शयति -&lt;br&gt;&#xA;&amp;ldquo;इयत्यग्र आसीरित्याह । अस्यामेवाच्छंबट्कारं यज्ञस्य शिरः सम्भरति ।&amp;rdquo; इति । (प्र० ५ । अ० २ । वि० २१)&lt;br&gt;&#xA;यावद्वराहविहतमस्ति, एतावती सर्वा भूमिर्वराहेणोद्धृतत्वात् । एतच्चाऽऽधानब्राह्मणे - &amp;ldquo;स वराहो रूपं कृत्वा&amp;rdquo; इत्यादिना विस्पष्टमाम्नातम् । अतो वराहविहतसम्भारेणास्यामेव सर्वस्यामपि पृथिव्यामच्छम्बट्कारमल्पोऽप्यंशो व्यर्थो यथा न भवति तथा कृत्वा यज्ञस्य शिरः सम्पादितं भवति । वल्मीकवपायाः सम्भरणं विधत्ते -&lt;br&gt;&#xA;&amp;ldquo;ऊर्जं वा एतँ रसं पृथिव्या उपदीका उद्दिहन्ति(८)। यद्वल्मीकम् । यद्वल्मीकवपा सम्भारो भवति । ऊर्जमेव रसं पृथिव्या अवरुन्धे । अथो श्रोत्रमेव । श्रोत्रँ ह्येतत्पृथिव्याः । यद्वल्मीकः ।&amp;rdquo; इति । (प्र० ५ । अ० २ । वि० २२)&lt;br&gt;&#xA;वल्मीकं यद्विद्यते तदेतदुपीकाः पूर्वोक्ताः वम्र्यः, पृथिव्याः सकाशादन्नहेतुमेव रसं मृदमुद्धृत्य निष्पादयन्ति । अतो वल्मीकवपायाः सम्भरणेन भूमिसारमूर्जमेव प्राप्नोति । अपि च कर्णशष्कुल्याकारसाम्याद्वल्मीको भूमेः श्रोत्रमेव । तस्माद्वल्मीकवपा प्रशस्ता । श्रोत्रवेदनं प्रशंसति -&lt;br&gt;&#xA;&amp;ldquo;अबधिरो भवति । य एवं वेद ।&amp;rdquo; इति । (प्र० ५ । अ० २ । वि० २३)&lt;br&gt;&#xA;पूतीकसम्भरणं विधत्ते -&lt;br&gt;&#xA;&amp;ldquo;इन्द्रो वृत्राय वज्रमुदयच्छत् । स यत्र यत्र पराक्रमत । तन्नाध्रियत । स पूतीकस्तम्भे पराक्रमत । सोऽध्रियत । सोऽब्रवीत् । ऊतिं वै मे धा इति । तदूतीकानामूतीकत्वम् । यदूतीका भवन्ति । यज्ञायैवोतिं दधति ।&amp;rdquo; इति । (प्र० ५ । अ० २ । विभा० २४)&lt;br&gt;&#xA;पुरा कदाचिदिन्द्रो वृत्रवधार्थं वज्रमुद्यम्य प्रेरितवान् । तदानीं स इन्द्रो यत्र यत्र देशे पराक्रमत वज्रप्रक्षेपलक्षणं पराक्रमं कृतवांस्तत्र सर्वत्र नाध्रियत पलायनपरो वृत्रस्तेन वज्रेण धृतः प्रहृतो नाऽसीत् । ततः स इन्द्रो विचार्य पूतीकस्तंबसमीपे कदाचिदवस्थितं वृत्रं प्रति पराक्रमत वज्रप्रक्षेपलक्षणं पराक्रमं कृतवान् । तदानीं स वृत्रः पूतीकस्तम्बेनावरुद्धमार्गः पलायितुमशक्तस्तेन वज्रेणाध्रियत प्रहृतोऽभूत् । तदानीं परितुष्टः इन्द्रोऽब्रवीत्पूतीकस्तम्बं प्रत्येवमब्रवीत् । हे पूतीकस्म्ब म ऊतिं मदीयपराक्रमरक्षां धा धृतवानसि इत्यूतीधारकत्वात्तेषां पूतीकानामूतीकेति नाम सम्पन्नम् । तेषां सम्भरणे सति यज्ञस्य रक्षां ते सम्पादयन्ति ।&lt;br&gt;&#xA;प्रजापते रेत इत्यनेन प्रजापतिसृष्टाया गायत्र्या रसोऽजां प्राविशत्, स एव विवक्षित इत्येतद्दर्शयति -&lt;br&gt;&#xA;&amp;ldquo;अग्निजा असि प्रजापते रेत इत्याह । य एव रसः पशून्प्राविशत्(१०) । तमेवावरुन्धे ।&amp;rdquo; इति । (प्र० ५ । अ० २ । विभा० २५)&lt;br&gt;&#xA;पूर्वोक्तानां मृत्तिकावराहविहतवल्मीकवपापूतीकाजकृष्णाजिनलोमरूपाणां सम्भाराणां पञ्चसंख्यां प्रशंसति -&lt;br&gt;&#xA;&amp;ldquo;पञ्चैते सम्भारा भवन्ति । पाङ्क्तो यज्ञः । यावानेव यज्ञः । तस्य शिरः सम्भरति ।&amp;rdquo; इति । (प्र० ५ । अ० २ । विभा० २६)&lt;br&gt;&#xA;धानाकरम्भादिहविष्पञ्चकयोगात्पाङ्क्तो यज्ञो यावानस्ति तस्य सर्वस्य शिरः सम्भारगतया पञ्चसंख्यया सम्पादितं भवति&lt;br&gt;&#xA;एतेषां सम्भारद्रव्याणां कृष्णाजिने संभरणं विधत्ते -&lt;br&gt;&#xA;&amp;ldquo;यद्ग्राम्याणां पशूनां चर्मणा सम्भरेत् । ग्राम्यान्पशूञ्शुचाऽर्पयेत् । कृष्णाजिनेन सम्भरति । आरण्यानेव पशूञ्शुचाऽर्पयति । तस्मात्समावत्पशूनां प्रजायमानानाम् (११)। आरण्याः पशवः कनीयाँसः । शुचा ह्यताः ।&amp;rdquo; इति । (प्र० ५ । अ० २ । वि० २७)&lt;br&gt;&#xA;ग्राम्याणां गवादिपशूनां चर्मणा संभरणे सति तान्पशूञ्शुचा शोकेन रोगादिजनितेन योजयेत् । तन्मा भूदिति कृष्णाजिनेनैव सर्वं संभरणीयम्, कृष्णमृगस्यारण्यजत्वादारण्यानेव पशून्महावीरजनितेन संतापेन योजयति । यस्मादरण्येनैव संभरणादरण्याः पशवः शुचा योजिताः, तस्मात्समावत्प्रजायमानानां साम्येनोत्पद्यमानानामपि द्विविधानां पशूनां मध्य आरण्या एव पशवः कनिष्ठाः । न हि जना गवाश्वादिषु यावन्तमादरं तावन्तं कृष्णाजिनमृगेषु कुर्वन्ति । कृष्णाजिनस्य सलोमके भागे संभरणं विधत्ते -&lt;br&gt;&#xA;&amp;ldquo;लोमतः संभरति । अतो ह्यस्य मेध्यम् ।&amp;rdquo; इति । (प्र० ५ । अ० २ । वि० २८)&lt;br&gt;&#xA;लोमतो लोमवति प्रदेशे संभरेत् । अतो लोम(व)तः प्रदेशादस्य कृष्णाजिनस्य मेध्यं यागयोग्यः संभारः संपद्यते ।&lt;br&gt;&#xA;तदेतदार्यैर्नयनमार्याणां च बहुत्वं स्थापनदेशविशेषं च क्रमेण विधत्ते -&lt;br&gt;&#xA;&amp;ldquo;परिगृह्यायन्ति । रक्षसामपहत्यै । बहवो हरन्ति । अपचितिमेवास्मिन्दधति । उद्धते सितोपोप्ते परिश्रिते निदधाति शान्त्यै ।&amp;rdquo; इति । (प्र० ५ । अ० २ । वि० २९)&lt;br&gt;&#xA;आयन्त्यागच्छेयुः । आर्याणां परिग्रहणेन रक्षांस्यपहतानि भवन्ति । तेषां बहुत्वेनास्मिन्द्रव्ये पूजा कृता भवति । भूमेरुद्धननेन सिकतावापेन परितस्तिरोधानकरणेन च तस्मिन्देशेऽवस्थापितस्य द्रव्यस्योपद्रवपरिहाररूपा शान्तिर्भवति ।&lt;br&gt;&#xA;अनेन मन्त्रेण साध्यं मदन्तीमेलनं विधत्ते -&lt;br&gt;&#xA;&amp;ldquo;मदन्तीभिरुपसृजति(१२)। तेज एवास्मिन्दधाति ।&amp;rdquo; इति । (प्र० ५ । अ० २ । वि० ३०)&lt;br&gt;&#xA;तप्ता आपो मदन्त्यः, तन्मेलनादस्मिन्द्रव्ये तेजः संपादितं भवति । यद्यपि जलमेलनादेव महावीरनिष्पादनसामर्थ्यरूपं तेजः संपद्यते । तथाऽपि मन्त्रेणैव सामर्थ्यातिशयाय मन्त्रपाठ इत्येतद्दर्शयति -&lt;br&gt;&#xA;&amp;ldquo;मधु त्वा मधुला करोत्वित्याह । ब्रह्मणैवास्मिन्तेजो दधाति ।&amp;rdquo; इति । (प्र० ५ । अ० २ । वि० ३१)&lt;br&gt;&#xA;अथास्मिन्द्रव्ये मेलयितव्यं द्रव्यान्तरं विधत्ते -&lt;br&gt;&#xA;&amp;ldquo;यद्ग्राम्याणां पात्राणां कपालैः सँसृजेत् । ग्राम्याणि पात्राणि शुचाऽर्पयेत् । अर्मकपालैः सँसृजति । एतानि वा अनुपजीवनीयानि । तान्येव शुचाऽर्पयति ।&amp;rdquo; इति । (प्र० ५ । अ० २ । वि० ३२)&lt;br&gt;&#xA;गृहेषु पाकाद्यर्थानि भाण्डानि ग्राम्यपात्राणि तदीयकपालैः संसर्गे सति तानि शुचा शोकेन स(भ)ङ्गरूपेण योजितानि भवन्ति । तन्माभूदित्यर्मकपालैर्मिश्रयेत । अर्मशब्देन चिरन्तने जीर्णग्रामदेशेऽवस्थिता भाण्डांशा उच्यन्ते । तानि प्राणिभिरुपजीवितुमयोग्यान्यतस्तेषां शुचा योजनेऽपि न कश्चिद्बाधः । द्रव्यान्तरं विधत्ते -&lt;br&gt;&#xA;&amp;ldquo;शर्कराभिः सँसृजति धृत्यै । अथो शंत्वाय ।&amp;rdquo; इति । (प्र० ५ । अ० २ । वि० ३३)&lt;br&gt;&#xA;शर्कराः क्षुद्रपाषाणाः, तत्संसर्गे सति महावीरस्य धृतिर्दार्ढ्यं भवति । अपि च शं सुखं कुर्वन्तीति शर्करानामनिरुक्तेस्तद्योगः शंत्वाय सुखसिद्धये भवति । एतच्चाधानप्रकरणे समाम्नातम् - &amp;ldquo;शं वै नोऽभूदिति । तच्छर्कराणाँ शर्करत्वम्&amp;rdquo; इति । द्रव्यान्तरं विधत्ते -&lt;br&gt;&#xA;&amp;ldquo;अजलोमैः सँसृजति । एषा वा अग्नेः प्रिया तनूः । यदजा । प्रजयैवैनं तनुवा सँसृजति । अथो तेजसा ।&amp;rdquo; इति । (प्र० ५ । अ० २ । वि० ३४)&lt;br&gt;&#xA;अजाग्न्योः प्रजापतिमुखजत्वेन सोदरत्वात्प्रियत्वम् । अपि चाग्नेः स्वेनैव तेजोरूपत्वात्तेजसा द्रव्यं संसृष्टं भवति । द्रव्यान्तरं विधत्ते -&lt;br&gt;&#xA;&amp;ldquo;कृष्णाजिनस्य लोमभिः सँसृजति । यज्ञो वै कृष्णाजिनम् । यज्ञेनैव यज्ञँ सँसृजति ।&amp;rdquo; इति । (प्र० ५ । अ० २ । वि० ३५)&lt;br&gt;&#xA;अवघातप्रस्तावे यज्ञो देवेभ्यो निलायत कृष्णो रूपं कृत्वेत्युक्तत्वात्कृष्णाजिनस्य यज्ञत्वम् । तल्लाभरूपेण यज्ञेनैव महावीरद्रव्यरूपो यज्ञः संसृष्टो भवति ॥ याज्यायै न जुहुयादविशद्वेणुः शान्त्यै पङ्क्तिराधसमित्याह हरति दिहन्ति पराक्रमताविशत्प्रजायमानानाँ सृजति शंत्वायाष्टौ च ॥२॥महावीरनिर्माणाय देशविशेषं ब्राह्मणगततृतीयानुवाके विधत्ते -&lt;br&gt;&#xA;&amp;ldquo;परिश्रिते करोति । ब्रह्मवर्चसस्य परिगृहीत्यै ।&amp;rdquo; इति । (प्र० ५ । अ० ३ । वि० १)&lt;br&gt;&#xA;योऽयं देशः परिश्रितः कटादिभिरावृतस्तस्मिन्परिश्रिते महावीरं करोति । तदेतत्ब्रह्मवर्चसपरिग्रहाय भवति । तत्र नियमं कंचिद्विधत्ते -&lt;br&gt;&#xA;&amp;ldquo;न कुर्वन्नभिप्राण्यात् । यत्कुर्वन्नभिप्राण्यात् । प्राणाञ्शुचाऽर्पयेत् । अपहाय प्राणिति । प्राणानां गोपीथाय ।&amp;rdquo; इति । (प्र० ५ । अ० ३ । वि० २)&lt;br&gt;&#xA;सोऽयं तदानीं नाभिप्राण्यात्तदाभिमुख्येन श्वासं न कुर्यात् । तत्करणे स्वकीयाः प्राणाः दुःखेन योजिता भवन्ति । तस्मान्मुखमपहाय परतो नीत्वा श्वासं कुर्यात् । तच्च प्राणानां रक्षणाय भवति । नियमान्तरं विधत्ते -&lt;br&gt;&#xA;&amp;ldquo;न प्रवर्ग्यं चाऽऽदित्यं चान्तरेयात् । यदन्तरेयात् । दुश्चर्मा स्यात्(१)। तस्मान्नान्तराय्यम् । आत्मनो गोपीथाय ।&amp;rdquo; इति । (प्र० ५ । अ० ३ । वि० ३)&lt;br&gt;&#xA;यत्र प्रवर्ग्यपात्राणि तिष्ठन्ति तत्र सूर्यश्चेत्प्राच्यां वसेत्तदानीं स्वयं प्रतीच्यां तिष्ठेत् । सूर्यस्य प्रतीच्यामवस्थाने स्वयं प्राच्यां तिष्ठेत् । एवं सति प्रवर्ग्यादित्ययोर्मध्येऽन्तरायो न भवेत् । अन्तराये तु कुष्ठरोगी स्यात् । अतः स्वशरीररक्षार्थमन्तरायं न कुर्यात् । मृत्पात्रनिर्माणे साधनं विधत्ते -&lt;br&gt;&#xA;&amp;ldquo;वेणुना करोति । तेजो वै वेणुः । तेजः प्रवर्ग्यः । तेजसैव तेजः समर्धयति ।&amp;rdquo; इति । (प्र० ५ । अ० ३ । वि० ४)&lt;br&gt;&#xA;कुम्भनिर्माणार्थं कुम्भकाराः काष्ठेन यं व्यापारं कुर्वन्ति तमत्र वेणुना कुर्यान्नतु दारुणा । &amp;ldquo;अग्निर्देवेभ्यो निलायत स वेणुं प्राविशत्&amp;rdquo; इति श्रुत्या वेणोस्तेजस्त्वं तप्तघृतधारत्वात्प्रवर्ग्यपात्रमपि तेजः । अतो वेणुरूपेण तेजसा प्रवर्ग्यरूपं तेजः समृद्धं करोति ।&lt;br&gt;&#xA;प्रवर्ग्यार्थस्य द्रव्यस्य शिरःस्थानीयत्वं विशदयति -&lt;br&gt;&#xA;&amp;ldquo;मखस्य शिरोऽसीत्याह । यज्ञो वै मखः । तस्यैतच्छिरः । यत्प्रवर्ग्यः(२)। तस्मादेवमाह ।&amp;rdquo; इति । (प्र० ५ । अ० ३। वि० ५)&lt;br&gt;&#xA;प्रथमानुवाके धनुष्कोट्योच्छिन्नं यज्ञपुरुषस्य शिरो द्यावापृथिव्योरनुवर्तनात्प्रवर्ग्यनाम संपन्नमित्युक्तम् । तस्मान्मखस्य शिरोऽसीतिमन्त्रोक्तमुपपन्नम् ।&lt;br&gt;&#xA;एतयोर्यज्ञपादत्वे शास्त्रप्रसिद्धिं दर्शयति -&lt;br&gt;&#xA;&amp;ldquo;यज्ञस्य पदे स्थ इत्याह । यज्ञस्य ह्येते पदे । अथो प्रतिष्ठित्यै ।&amp;rdquo; इति । (प्र० ५ । अ० ३ । वि० ६)&lt;br&gt;&#xA;समानरूपत्वेन द्वित्वेन च पादसादृश्यादित्थं कर्तव्यम् । अपि च पादद्वयसादृश्येन प्रतिष्ठार्थमेतद्भवति ।&lt;br&gt;&#xA;मन्त्रेषु गायत्रादिपदानामुपयोगं दर्शयति -&lt;br&gt;&#xA;&amp;ldquo;गायत्रेण त्वा छन्दसा करोमीत्याह । छन्दोभिरेवैनं करोति ।&amp;rdquo; इति । (प्र० ५ । अ० ३ । वि० ७)&lt;br&gt;&#xA;एतेषां मन्त्राणां पाठेन महावीरस्य च्छन्दोदेवताभिर्निष्पादनं भवति । एकैकमस्मिन्महावीरे कक्ष्यात्रयं विधत्ते -&lt;br&gt;&#xA;&amp;ldquo;त्र्युद्धिं करोति । त्रय इमे लोकाः । एषां लोकानामाप्त्यै ।&amp;rdquo; इति । (प्रपा० ५ । अनु० ३ । विभा० ८)&lt;br&gt;&#xA;भाण्डस्योपरि भाण्डान्तरप्रक्षेपे यादृश आकारो भवति तादृश आकार उद्धिरित्युच्यते । ऊर्ध्वाधोभावेनावस्थितभाण्डत्रयवत्त्रिविधा उद्ध्यो(द्धयो) यस्य महावीरस्य सोऽयं त्र्युद्धिः । तत्र त्रित्वसाम्याल्लोकत्रयप्राप्तिः पूर्वं व्याख्याता । छन्दः प्रतिपादकैर्मन्त्रैस्तन्निष्पादनं विधत्ते -&lt;br&gt;&#xA;&amp;ldquo;छन्दोभिः करोति(३) । वीर्यं वै छन्दाँसि । वीर्येणैवैनं करोति ।&amp;rdquo; इति । (प्रपा० ५ । अनु० ३ । विभा० ९)&lt;br&gt;&#xA;वीर्यप्रदत्वाद्गायत्र्यादिछन्दसां वीर्यरूपत्वम् ।&lt;br&gt;&#xA;तमेतं मन्त्रं विनियुङ्क्ते -&lt;br&gt;&#xA;&amp;ldquo;यजुषा बिलं करोति व्यावृत्यै ।&amp;rdquo; इति । (प्रपा० ५ । अनु० ३ । विभा० १०)&lt;br&gt;&#xA;लौकिकेषु मृत्पात्रेषु मन्त्रमन्तरेणैव कुम्भकारा बिलं कुर्वन्ति । अत्र तु मन्त्रेणेति व्यावृत्तिः । महावीरस्य प्रादेशपरिमाणं हस्ताभिनयनेन विधत्ते -&lt;br&gt;&#xA;&amp;ldquo;इयन्तं करोति । प्रजापतिना यज्ञमुखेन संमितम् ।&amp;rdquo; इति । (प्रपा० ५ । अनु० ३ । विभा० ११)&lt;br&gt;&#xA;यज्ञपुरुषस्य शिरश्चिबुकयोर्मध्यवर्ति प्रादेशमात्रम् । प्रजापतिश्च वैश्वानरविद्यायां प्रादेशमात्रत्वेनोपास्यः । यस्त्वेतदेवं प्रादेशमात्रमिति च्छन्दोगैराम्नातत्वात् । अतः प्रादेशमात्रो महावीरः प्रजापतिना यज्ञमुखेन च सदृशो भवति । तदेव परिमाणमनूद्य प्रशंसति -&lt;br&gt;&#xA;&amp;ldquo;इयन्तं करोति । यज्ञपुरुषा । संमितम् ।&amp;rdquo; इति । (प्रपा० ५ । अनु० ३ । विभा० १२)&lt;br&gt;&#xA;यज्ञस्य परुरङ्गमैन्द्रवायवादिग्रहपात्रं तेन सादृश्यं प्रादेशमात्रत्वे संपद्यते । पुनरप्यनूद्य प्रशंसति -&lt;br&gt;&#xA;&amp;ldquo;इयन्तं करोति । एतावद्वै पुरुषे वीर्यम् । वीर्यसंमितम्(४) ।&amp;rdquo; इति । (प्रपा० ५ । अनु० ३ । विभा० १३)&lt;br&gt;&#xA;पुरुषशरीरे वीर्यं दर्शनश्रवणादिसामर्थ्यं प्रादेशपरिमितेन मुखे विद्यते । अतो वीर्यसादृश्यमेतस्य भवति । अथ परिमाणाभावरूपं पक्षान्तरं विधत्ते -&lt;br&gt;&#xA;&amp;ldquo;अपरिमितं करोति । अपरिमितस्यावरुध्यै ।&amp;rdquo; इति । (प्रपा० ५ । अनु० ३ । विभा० १४)&lt;br&gt;&#xA;परिमाणनियत्यभावेनापि निमित्तेन बहुलं फलं संपद्यते । यदुक्तं सूत्रकारेण - &amp;ldquo;उपबिलं ग्रीवां करोति&amp;rdquo; इति, तदत्र विधत्ते -&lt;br&gt;&#xA;&amp;ldquo;परिग्रीवं करोति धृत्यै ।&amp;rdquo; इति । (प्रपा० ५ । अनु० ३ । विभा० १५)&lt;br&gt;&#xA;ग्रीवायाः परितः परिग्रीवं तत्र वलयाकारो धारणायोपयुज्यते ।&lt;br&gt;&#xA;मन्त्रस्य स्पष्टार्थतां दर्शयति -&lt;br&gt;&#xA;&amp;ldquo;सूर्यस्य हरसा श्रोत्रायेत्याह । यथायजुरेवैतत् ।&amp;rdquo; इति । (प्रपा० ५ । अनु० ३ । विभा० १६)&lt;br&gt;&#xA;&amp;ldquo;अश्वशकेन धूपयति । प्राजापत्यो वा अश्वः सयोनित्वाय ।&amp;rdquo; इति । (प्रपा० ५ । अनु० ३ । विभा० १७)&lt;br&gt;&#xA;शकशब्देन शकृदुच्यते । अश्वस्य प्रजापत्यक्षिजन्यत्वात्प्राजापत्यत्वम् । अतोऽश्वसंबन्धिधूपेन सर्वकारणभूतप्रजापतिसंबन्धसिद्धेः सयोनित्वं भवति । मन्त्रोक्तमश्वं शकृच्चाऽऽदित्यरूपेण च्छन्दोरूपेण च प्रशंसति -&lt;br&gt;&#xA;&amp;ldquo;वृष्णो अश्वस्य निष्पदसीत्याह । असौ वा आदित्यो वृषाऽश्वः तस्य च्छन्दाँसि निष्पत्(५)। छन्दोभिरेवैनं धूपयति ।&amp;rdquo; इति । (प्रपा० ५ । अनु० ३ । विभा० १८)&lt;br&gt;&#xA;एतैर्मन्त्रैर्यजमानस्य शरीरकान्तिः संपद्यत इति दर्शयति -&lt;br&gt;&#xA;&amp;ldquo;अर्चिषे त्वा शोचिषे त्वेत्याह । तेज एवास्मिन्दधाति ।&amp;rdquo; इति । (प्रपा० ५ । अनु० ३ । विभा० १९)&lt;br&gt;&#xA;मन्त्रयोः फलं दर्शयति -&lt;br&gt;&#xA;&amp;ldquo;वारुणोऽभीद्धः । मैत्रियोपैति शान्त्यै ।&amp;rdquo; इति । (प्रपा० ५ । अनु० ३ । विभा० २०)&lt;br&gt;&#xA;मन्त्रस्य स्पष्टार्थतां दर्शयति -&lt;br&gt;&#xA;&amp;ldquo;सिध्यै त्वेत्याह । यथा यजुरेवैतत् ।&amp;rdquo; इति । (प्रपा० ५ । अनु० ३ । विभा० २१)&lt;br&gt;&#xA;सवितृशब्दस्य तात्पर्यं दर्शयति -&lt;br&gt;&#xA;&amp;ldquo;देवस्त्वा सवितोद्वपत्वित्याह । सवितृप्रसूत एवैनं ब्रह्मणा देवताभिरुद्वपति ।&amp;rdquo; इति । (प्रपा० ५ । अनु० ३ । विभा० २२)&lt;br&gt;&#xA;सवित्रा प्रेरितः सन्मन्त्रेण देवताभिश्च सहोद्वपनं कृतवान्भवति ।&lt;br&gt;&#xA;दिश आपृणेत्यस्य तात्पर्यं दर्शयति -&lt;br&gt;&#xA;&amp;ldquo;अपद्यमानः पृथिव्यामाशा दिश आपृणेत्याह(६)। तस्मादग्निः सर्वा दिशोऽनुविभाति ।&amp;rdquo; इति । (प्रपा० ५ । अनु० ३ । विभा० २३)&lt;br&gt;&#xA;यस्मान्महावीरस्य सर्वदिङ्मू(क्पू)र्तिः प्रार्थ्यते तस्मान्महावीरेणाभिन्नोऽग्निः स्वतेजसा सर्वा दिशः प्रकाशयति -&lt;br&gt;&#xA;&amp;ldquo;उत्तिष्ठ बृहन्भवोर्ध्वस्तिष्ठ ध्रुवस्त्वमित्याह प्रतिष्ठित्यै ।&amp;rdquo; इति । (प्रपा० ५ । अनु० ३ । विभा० २४)&lt;br&gt;&#xA;सूर्यस्य चक्षुषेत्यस्य तात्पर्यं दर्शयति -&lt;br&gt;&#xA;&amp;ldquo;ईश्वरो वा एषोऽन्धो भवितोः । यः प्रवर्ग्यमन्वीक्षते । सूर्यस्य त्वा चक्षुषाऽन्वीक्ष इत्याह । चक्षुषो गोपीथाय ।&amp;rdquo; इति । (प्रपा० ५ । अनु० ३ । विभा० २५)&lt;br&gt;&#xA;स्वचक्षुषा प्रवर्ग्यं पश्यन्नन्धो भवितुं समर्थो भवति, अतः स्वचक्षुषो गोपीथाय सूर्यस्य चक्षुषेत्युक्तम् । ऋज्वादिशब्दैः पृथिव्यादयो वक्ष्यन्त इत्येतद्दर्शयति -&lt;br&gt;&#xA;&amp;ldquo;ऋजवे त्वा साधवे त्वा सुक्षित्यै त्वा भूत्यै त्वेत्याह । इयं वा ऋजुः । अन्तरिक्षँ साधु । असौ सुक्षितिः(७)। दिशो भूतिः । इमानेवास्मै लोकान्कल्पयति । अथो प्रतिष्ठित्यै ।&amp;rdquo; इति । (प्रपा० ५ । अनु० ३ । विभा० २६)&lt;br&gt;&#xA;मन्त्रपाठेन तदर्थस्तथैव फलतीत्येतद्दर्शयति -&lt;br&gt;&#xA;&amp;ldquo;इदमहममुमामुष्यायणं विशा पशुभिर्ब्रह्मवर्चसेन पर्यूहामीत्याह । विशैवैनं पशुभिर्ब्रह्मवर्चसेन पर्यूहति ।&amp;rdquo; इति । (प्रपा० ५ । अनु० ३ । विभा० २७)&lt;br&gt;&#xA;क्षत्रियवैश्ययोर्मन्त्रप्रयोगे विशेषं दर्शयति -&lt;br&gt;&#xA;&amp;ldquo;विशेति राजन्यस्य ब्रूयात् । विशैवैनं पर्यूहति । पशुभिरिति वैश्यस्य । पशुभिरेवैनं पर्यूहति ।&amp;rdquo; इति । (प्रपा० ५ । अनु० ३ । विभा० २८)&lt;br&gt;&#xA;पशुभिर्ब्रह्मवर्चसेनेत्येतावत्क्षत्त्रियं प्रति परित्यजेत् । वैश्यं प्रति तु विशा ब्रह्मवर्चसेनेत्येतावत्परित्यजेदित्यर्थः ।&lt;br&gt;&#xA;एतन्मन्त्रसाध्यं सेचनं विधत्ते -&lt;br&gt;&#xA;&amp;ldquo;असुर्यं पात्रमनाच्छृण्णम्(८)। आच्छृणत्ति । देवत्राऽकः ।&amp;rdquo; इति । (प्रपा० ५ । अनु० ३ । विभा० २९)&lt;br&gt;&#xA;अनाच्छृण्णं क्षीरसेचनरहितं पात्रमसुर्यमुष्णत्वेनात्युग्रत्वादसुरेभ्यो हितं न तु देवेभ्योऽतो देवार्थमासिञ्चेत् । तेन शान्तं शीतलं पात्रं देवेषु करोति । तत्र द्रव्यं विधत्ते -&lt;br&gt;&#xA;&amp;ldquo;अजक्षीरेणाऽऽच्छृणत्ति । परमं वा एतत्पयः । यदजक्षीरम् । परमेणैवैनं पयसाऽऽच्छृणत्ति ।&amp;rdquo; इति । (प्रपा० ५ । अनु० ३ । विभा० ३०)&lt;br&gt;&#xA;सर्वव्याधिहरत्वादजक्षीरस्य परमत्वम् । तत्र सेचने देवस्त्वा सवितेत्यादिकं यजुर्विनियुङ्क्ते -&lt;br&gt;&#xA;&amp;ldquo;यजुषा व्यावृत्यै ।&amp;rdquo; इति । (प्रपा० ५ । अनु० ३ । विभा० ३१)&lt;br&gt;&#xA;उष्णशान्त्यर्थे लोकिके सेचने मन्त्रो नास्ति । अत्र तु यजुषा मन्त्रेण सिञ्चेदिति तद्व्यावृत्तिः । मन्त्रगता़श्छन्दोवाचकशब्दान्प्रशंसति -&lt;br&gt;&#xA;&amp;ldquo;छन्दोभिराच्छृणत्ति । छन्दोभिर्वा एष क्रियते । छन्दोभिरेव छन्दाँस्याच्छृणत्ति ।&amp;rdquo; इति । (प्रपा० ५ । अनु० ३ । विभा० ३२)&lt;br&gt;&#xA;पूर्वं गायत्रेण च्छन्दसा करोमीत्येवं च्छन्दोयुक्तैर्मन्त्रैरेष महावीरः कृतः, अतोऽयमेव च्छन्दांसि । अत्रापि च्छन्दोवाचकशब्दयुक्तैर्मन्त्रैः सेचने सत्यत्रत्यैश्छन्दोभिरिव पूर्वोक्तानि च्छन्दांसि सिक्तानि भवन्ति । वागादिदेवता महावीरं सिञ्चन्तीत्येतद्युक्तं महावीरस्तु वागादीन्सिञ्चतीत्यत्र प्रयोजनं दर्शयति -&lt;br&gt;&#xA;&amp;ldquo;छृन्धि वाचमित्याह । वाचमेवावरुन्धे । छृन्ध्यूर्जमित्याह । ऊर्जमेवावरुन्धे । छृन्धि हविरित्याह । हविरेवाकः ।&amp;rdquo; इति । (प्रपा० ५ । अनु० ३ । विभा० ३३)&lt;br&gt;&#xA;तैरेतैर्मन्त्रैर्वागन्नप्राप्तिर्हविष्ट्वसिद्धिश्च भवति ।&lt;br&gt;&#xA;मन्त्रस्य स्पष्टार्थतां दर्शयति -&lt;br&gt;&#xA;&amp;ldquo;देव पुरश्चर सध्यासं त्वेत्याह । यथायजुरेवैतत्(९) ॥&amp;rdquo; इति । (प्रपा० ५ । अनु० ३ । विभा० ३४) ॥&lt;br&gt;&#xA;स्याद्यत्प्रवर्ग्यश्छन्दोभिः करोति वीर्यसंमितं छन्दाँसि निष्पत्पृणेत्याह सुक्षितिरनाच्छृण्णं छन्दाँस्याच्छृणत्यष्टौ च ॥&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठके तृतीयोऽनुवाकः ॥ब्रह्मन्निति संबोधनस्य तात्पर्यं दर्शयति -&lt;br&gt;&#xA;&amp;ldquo;ब्रह्मन्प्रचरिष्यामो होतर्घर्ममभिष्टुहीत्याह । एष वा एतर्हि बृहस्पतिः । यद्ब्रह्मा । तस्मा एव प्रतिप्रोच्य प्रचरति । आत्मनोऽनार्त्यै ।&amp;rdquo; इति । (प्रपा० ५ । अनु० ४ । विभा० १)&lt;br&gt;&#xA;एतर्हि कर्मकाले यो ब्रह्माऽस्ति एष एव बृहस्पतिस्थानीयः । तस्मै बृहस्पतये कथयित्वा प्रचारे सति स्वस्याऽऽर्तिवैकल्यनिमित्तापराधो न भवति ।&lt;br&gt;&#xA;यममखसूर्यशब्दैः सूचिताभिः प्रवर्ग्यदेवताभिः सर्वाभिः संपादितां प्रवर्ग्यसमृद्धिं दर्शयति -&lt;br&gt;&#xA;&amp;ldquo;यमाय त्वा मखाय त्वेत्याह । एता वा एतस्य देवताः । ताभिरेवैनँ समर्धयति ।&amp;rdquo; इति । (प्रपा० ५ । अनु० ४ । विभा० २)&lt;br&gt;&#xA;प्रोक्षणद्रव्यं विधत्ते -&lt;br&gt;&#xA;&amp;ldquo;मदन्तीभिः प्रोक्षति । तेज एवास्मिन्दधाति (१) ।&amp;rdquo; इति । (प्रपा० ५ । अनु० ४ । विभा० ३)&lt;br&gt;&#xA;तप्ता आपो मदन्त्यः, ताभिः प्रोक्षणे यजमाने कान्तिः संपद्यते । तत्रानुक्रमं विधत्ते&lt;br&gt;&#xA;&amp;ldquo;अभिपूर्वं प्रोक्षति । अभिपूर्वमेवास्मिन्तेजो दधाति ।&amp;rdquo; इति । (प्रपा० ५ । अनु० ४ । विभा० ४)&lt;br&gt;&#xA;पूर्वं प्रथमं महावीरमभिलक्ष्याभिपूर्वं तदादिकमेव प्रोक्षेत्, न तु विपर्ययेण । एवं सति यजमाने पितृपुत्रादिक्रमेणैव तेजः संपद्यते । आवृत्तिं विधत्ते -&lt;br&gt;&#xA;&amp;ldquo;त्रिः प्रोक्षति । त्र्यावृद्धि यज्ञः । अथो मेध्यत्वाय ।&amp;rdquo; इति । (प्रपा० ५ । अनु० ४ । विभा० ५)&lt;br&gt;&#xA;अग्नित्रयसाध्यत्वेन सवनत्रयरूपत्वेन वा यज्ञस्याऽऽवृत्तित्रयोपेतत्वम्, अपि च प्रोक्षणावृत्या सिध्यतीत्या(त्यति)शये सति यज्ञयोग्यता संपद्यते । होतर्घर्ममभिष्टुहीति प्रैषस्योक्तत्वाद्धोतृत्यमनुवचनं विधत्ते -&lt;br&gt;&#xA;&amp;ldquo;होताऽन्वाह । रक्षसामपहत्यै ।&amp;rdquo; इति । (प्रपा० ५ । अनु० ४ । विभा० ६)&lt;br&gt;&#xA;होतुरनुवचनं यज्ञविघातिनां रक्षसां वधाय भवति । अयं चानुवाकप्रकार आश्वलायनेन स्पष्टमभिहितः - &amp;ldquo;स्पृष्ट्वोदकं प्रवर्ग्येण चरिष्यन्सूत्तरेण खरं परिव्रज्य पश्चादस्योपविश्य प्रेषितोऽभिष्टुयादृगावानमृचमृचमनवानमुक्त्वा प्रणुत्यावस्येद्ब्रह्मजज्ञानम्&amp;rdquo; इत्यादिः । तत्रैकस्या ऋचो मध्ये श्वासराहित्यं विधत्ते -&lt;br&gt;&#xA;&amp;ldquo;अनवानम् । प्राणानाँ संतत्यै ।&amp;rdquo; इति । (प्रपा० ५ । अनु० ४ । विभा० ७)&lt;br&gt;&#xA;अवानः श्वासस्तद्रहितं यथा भवति तथा पठेत् । तच्च यजमानप्राणानामविच्छेदाय भवति । तास्वृक्षु गायत्रीधर्ममतिदिशति -&lt;br&gt;&#xA;&amp;ldquo;त्रिष्टुभः सतीर्गायत्रीरिवान्वाह (२)। गायत्रो हि प्राणः । प्राणमेव यजमाने दधाति ।&amp;rdquo; इति । (प्रपा० ५ । अनु० ४ । विभा० ८)&lt;br&gt;&#xA;यद्यपि ब्रह्मजज्ञानमित्यादयस्त्रिष्टुभस्तथाऽपि गायत्रीवदनुवचनं कुर्यात् । गायत्रीरूपं ध्यात्वा पठेदित्यर्थः । प्राणस्य गायत्रत्वाद्गायत्रीसमानानुवचनेन यजमाने प्राणं स्थैर्येण स्थापयति । गायत्र्या रक्ष्यमाणत्वात्प्राणस्य गायत्रत्वम् । तद्रक्ष्यत्वं च प्राणस्य वाजसनेयिनः समामनन्ति - &amp;ldquo;प्राणा वै गयास्तत्प्राणांस्तत्रे तद्यद्गयांस्तत्रे तस्माद्गायत्री नाम&amp;rdquo; इति । अनुवचनकाले व्यापारान्तरेण व्यवधानं निवारयति -&lt;br&gt;&#xA;&amp;ldquo;संततमन्वाह । प्राणानामन्नाद्यस्य संतत्यै । अथो रक्षसामपहत्यै ।&amp;rdquo; इति । (प्रपा० ५ । अनु० ४ । विभा० ९)&lt;br&gt;&#xA;एकामृचमुक्त्वा प्राणानामवसानं कृत्वाऽपि पुनरप्यन्यामृचमेव ब्रूयात्, न त्वन्यं वाग्व्यापारं कुर्यात् । तदिदं सांतत्यम् । एतेन प्राणा अविच्छिन्ना भवन्ति, अन्नं च न विच्छिद्यते, रक्षांसि चापहन्यन्ते । ऋचां बहुत्वं विधत्ते -&lt;br&gt;&#xA;&amp;ldquo;यत्परिमिता अनुब्रूयात् । परिमितमवरुन्धीत । अपरिमिता अन्वाह । अपरिमितस्यावरुध्यै ।&amp;rdquo; इति । (प्रपा० ५ । अनु० ४ । विभा० १०)&lt;br&gt;&#xA;ऋचामल्पत्वे फलमप्यल्पं स्यात् । अतः फलबाहुल्याय बह्वीरनुब्रूयात् । यदुक्तं सूत्रकारेण - &amp;ldquo;अथैतं प्रचरणीयं महावीरं शफाभ्यां परिगृह्याविच्छिन्नाग्रेण वेदेनोपरिष्टात्संमार्ष्टि&amp;rdquo; इति । तत्र वेदस्य दर्भमयत्वं वारयितुं मौञ्जत्वं विधत्ते -&lt;br&gt;&#xA;&amp;ldquo;शिरो वा एतद्यज्ञस्य (३) । यत्प्रवर्ग्यः । ऊर्ङ्मुञ्जाः । यन्मौञ्जो वेदो भवति । ऊर्जैव यज्ञस्य शिरः समर्धयति ।&amp;rdquo; इति । (प्रपा० ५ । अनु० ४ । विभा० ११)&lt;br&gt;&#xA;प्रवर्ग्यस्य सज्ञशिरस्त्वं प्रथमानुवाके प्रपञ्चितम् । मुञ्जास्तृणविशेषाः, तेषां पशुभिर्भक्ष्यत्वादूर्ग्रूपत्वम् । अतो वेदस्य मौञ्जत्वे सत्यूर्ग्रूपेण वेदेन यज्ञस्य शिरः समृद्धं करोति ।&lt;br&gt;&#xA;एतैर्मन्त्रैः साध्यान्होमान्विधत्ते -&lt;br&gt;&#xA;&amp;ldquo;प्राणाहुतीर्जुहोति । प्राणानेव यजमाने दधाति ।&amp;rdquo; इति । (प्रपा० ५ । अनु० ४ । विभा० १२)&lt;br&gt;&#xA;तत्र सप्तसंख्यापक्षं विधत्ते -&lt;br&gt;&#xA;&amp;ldquo;सप्त जुहोति । सप्त वै शीर्षण्याः प्राणाः । प्राणानेवास्मिन्दधाति ।&amp;rdquo; इति । (प्रपा० ५ । अनु० ४ । विभा० १३)&lt;br&gt;&#xA;शिरोगतसप्तच्छिद्रवर्तिप्राणानां सप्तत्वात्संख्यया तत्प्राप्तिः ।&lt;br&gt;&#xA;मध्वेति प्रयोगाद्यजमानस्य तेजोव्याप्तिं दर्शयति -&lt;br&gt;&#xA;&amp;ldquo;देवस्त्वा सविता मध्वाऽनक्त्वित्याह (४) । तेजसैवैनमनक्ति ।&amp;rdquo; इति । (प्रपा० ५ । अनु० ४ । विभा० १४)&lt;br&gt;&#xA;मन्त्रस्य तात्पर्यं दर्शयति -&lt;br&gt;&#xA;&amp;ldquo;पृथिवीं तपसस्त्रायस्वेति हिरण्यमुपास्यति । अस्या अनतिदाहाय ।&amp;rdquo; इति । (प्रपा० ५ । अनु० ४ । विभा० १५)&lt;br&gt;&#xA;अस्याः पृथिव्या इत्यर्थः । रुक्मस्योपरि प्रदीप्तानां मुञ्जानां प्रक्षेपं विधत्ते -&lt;br&gt;&#xA;&amp;ldquo;शिरो वा एतद्यज्ञस्य । यत्प्रवर्ग्यः । अग्निः सर्वा देवताः । प्रलवानादीप्योपास्यति । देवतास्वेव यज्ञस्य शिरः प्रतिदधाति ।&amp;rdquo; इति । (प्रपा० ५ । अनु० ४ । विभा० १६)&lt;br&gt;&#xA;अग्नेः सर्वदेवतात्वं ते देवा अग्नौ तनूः संन्यदधतेति श्रुतेरवगन्तव्यम् । प्रलवाः प्रकर्षेण लूना मुञ्जामुष्टयः, तानग्नौ सर्वतः प्रदीप्य रुक्मस्योपरि निदध्यात् । एवं सत्यग्निरूपासु देवतास्वेव प्रवर्ग्यरूपं यज्ञशिरःस्थापनं भवति । प्रदीपनप्रकारस्तु सूत्रकारेण स्पष्टमुक्तः - &amp;ldquo;द्वयान्मुञ्जप्रलवानादाय दक्षिणेषामग्राणि गार्हपत्ये प्रदीपयत्यर्चिषे त्वेति, तेषामग्रैरुत्तरेषां मूलानि शोचिषे त्वेति, तेषां मूलैर्दक्षिणेषां मूलानि ज्योतिषे त्वेति, तेषां मूलैरुत्तरेषामग्राणि तपसे त्वा&amp;rdquo; इति । प्रदीप्तमुञ्जस्थापने कंचिद्विशेषं विधत्ते -&lt;br&gt;&#xA;&amp;ldquo;अप्रतिशीर्णाग्रं भवति । एतद्बर्हिर्ह्येषः (५) ।&amp;rdquo; इति । (प्रपा० ५ । अनु० ४ । विभा० १७)&lt;br&gt;&#xA;दीप्तमुञ्जानामग्रं प्रतिशीर्णमितस्ततो विप्रसृतं यथा न भवति तथा समुह्यैव स्थापयेत् । यस्मादयं प्रवर्ग्य एतद्बर्हिर्मुञ्जरूपबर्हिर्युक्तः, तस्माद्वेद्यास्तरणबर्हिष इवाप्रतिशीर्णत्वं युक्तम् ।&lt;br&gt;&#xA;मन्त्रतात्पर्यं दर्शयति -&lt;br&gt;&#xA;&amp;ldquo;अर्चिरसिशोचिरसीत्याह । तेज एवास्मिन्ब्रह्मवर्चसं दधाति ।&amp;rdquo; इति । (प्रपा० ५ । अनु० ४ । विभा० १८)&lt;br&gt;&#xA;शरीरकान्तिः श्रुताध्ययनसंपत्तिश्चेत्युभयविधप्रकाशस्तेन मन्त्रेण यजमाने संपद्यते ।&lt;br&gt;&#xA;प्रौढस्य कर्मणो हेतुत्वान्महच्छब्दार्थः प्रसिद्ध इत्येतद्दर्शयति -&lt;br&gt;&#xA;&amp;ldquo;सँसीदस्व महाँ असीत्याह । महान्ह्येषः ।&amp;rdquo; इति । (प्रपा० ५ । अनु० ४ । विभा० १९)&lt;br&gt;&#xA;मन्त्रस्य तात्पर्यं दर्शयितुमादौ ब्रह्मवादिनां प्रश्नोत्तरमाह -&lt;br&gt;&#xA;&amp;ldquo;ब्रह्मवादिनो वदन्ति । एते वाव त ऋत्विजः । ये दर्शपूर्णमासयोः । अथ कथा होता यजमानायाऽऽशिषो नाऽऽशास्त इति । पुरस्तादाशीः खलु वा अन्यो यज्ञः । उपरिष्टादाशीरन्यः (६) ।&amp;rdquo; इति । (प्रपा० ५ । अनु० ४ । विभा० २०)&lt;br&gt;&#xA;दर्शपूर्णमासयोर्ब्रह्मा होताऽध्वर्युरग्नीदित्याम्नाता ऋत्विजो ये सन्ति त ऋत्विजः सर्वेऽप्येत एवात्रापि वर्तन्ते । अथैवं सति तत्र होता यजमानस्याऽऽयुराद्याशिषः प्रार्थितवान्, सूक्तवाकमाशास्तेऽयं यजमानोऽसावित्यादिमन्त्रपाठात् । अत्र तु स एव होता कथा कथमाशिषो नाऽऽशास्त इति ब्रह्मवादिनां प्रश्नः । तत्राभिज्ञस्यैतदुत्तरम् । द्विविधो हि यज्ञः पुरस्तादाशीरुपरिष्टादाशीश्चेति । तथा सति यत्र प्रधानकर्मण ऊर्ध्वमाशीराशासनीया तत्रैव होतुस्तत्कर्तव्यता, इह तु पुरस्तादाशीरिति कृत्वा होता नाऽऽशास्ते । अथ मन्त्रतात्पर्यं दर्शयति -&lt;br&gt;&#xA;&amp;ldquo;अनाधृष्या पुरस्तादिति यदेतानि यजूँष्याह । शीर्षत एव यज्ञस्य यजमान आशिषोऽवरुन्धे ।&amp;rdquo; इति । (प्रपा० ५ । अनु० ४ । विभा० २१)&lt;br&gt;&#xA;महावीरस्योपरि प्रादेशधारणेनैतेषु यजुःषु यजमानेन पठितेषु यज्ञशिरोरूपमहावीरसकाशादेव यजमानः सर्वा अप्याशिषः प्राप्नोति । एतेषां च यजुषां प्रधानकर्मणः पुरा पठनीयत्वादयं यज्ञः पुरस्तादाशीः । कास्ता मन्त्रोक्ता आशिष इत्याशङ्क्य दिग्भेदेन व्यवस्थितास्ता दर्शयति -&lt;br&gt;&#xA;&amp;ldquo;आयुः पुरस्तादाह । प्रजां दक्षिणतः । प्राणं पश्चात् । श्रोत्रमुत्तरतः । विधृतिमुपरिष्टात् । प्राणानेवास्मै समीचो दधाति ।&amp;rdquo; इति । (प्रपा० ५ । अनु० ४ । विभा० २२)&lt;br&gt;&#xA;विधृतिशब्देन ब्रह्मक्षत्रादयः सर्वेपि विधेयत्वादुपलक्ष्यन्ते । अनेन मन्त्रपाठेनायं यजमानोऽस्मै स्वदेहार्थं प्राणान्समीचोऽनुकूलानवस्थापयति ।&lt;br&gt;&#xA;अनेन मन्त्रेण साध्यं भूमिस्पर्शं विधत्ते -&lt;br&gt;&#xA;&amp;ldquo;ईश्वरो वा एष दिशोऽनून्मदितोः । यं दिशोऽनुव्यास्थापयन्ति (७) । मनोरश्वासिभूरिपुत्रेतीमामभिमृशति । इयं वै मनोरश्वा भूरिपुत्रा । अस्यामेव प्रतितिष्ठत्यनुन्मादाय ।&amp;rdquo; इति । (प्रपा० ५ । अनु० ४ । विभा० २३)&lt;br&gt;&#xA;लोके यं पुरुषं मनुष्या दिशो व्यास्थापयन्ति बह्वीर्दिशोऽनुक्रमेण विविधं संचारयन्ति, एष संचारी पुरुषो दिशेऽननुलक्ष्योनमदितोरीश्वर उन्मत्तो भवितुं समर्थो भवति, दिग्भ्रमं प्राप्नोतीत्यर्थः । तस्यानेन मन्त्रेण भूमिस्पर्शे सत्युन्मादो न भवति । मा हिँसीरित्यस्य तात्पर्यं दर्शयति -&lt;br&gt;&#xA;&amp;ldquo;सूपसदा मे भूया मा मा हिँसीरित्याहाहिँसायै ।&amp;rdquo; इति । (प्रपा० ५ । अनु० ४ । विभा० २४)&lt;br&gt;&#xA;मन्त्रे पूर्वभागस्य तात्पर्यं दर्शयति -&lt;br&gt;&#xA;&amp;ldquo;चितः स्थ परिचित इत्याह । अपचितिमेवास्मिन्दधाति ।&amp;rdquo; इति । (प्रपा० ५ । अनु० ४ । विभा० २५)&lt;br&gt;&#xA;अङ्गारेषु परितः सेवकवत्स्थितेषु मध्ये स्थितस्य महावीरस्य राज्ञ इव पूजा संपद्यते । उत्तरभागे मरुच्छब्देन विवक्षितमर्थं दर्शयति -&lt;br&gt;&#xA;&amp;ldquo;शिरो वा एतद्यज्ञस्य । यत्प्रवर्ग्यः । असौ खलु वा आदित्यः प्रवर्ग्यः । तस्य मरुतो रश्मयः (८) । स्वाहा मरुद्भिः परिश्रयस्वेत्याह । अमुमेवाऽऽदित्यँ रश्मिभिः पर्यूहति । तस्मादसावादित्योऽमुष्मिल्ँ लोके रश्मिभिः पर्यूढः । तस्माद्राजा विशा पर्यूढः । तस्माद्ग्रामणीः सजातैः पर्यूढः ।&amp;rdquo; इति । (प्रपा० ५ । अनु० ४ । विभा० २६)&lt;br&gt;&#xA;यज्ञशिरोरूपः प्रवर्ग्य आदित्यस्थानीयः, देवतात्वेन भाविता अङ्गारा रशमिस्थानीया अतो महावीरस्याङ्गारैः पर्यूहणेनात्राऽऽदित्यमेव रश्मिभिः परितो व्यापयति । यस्मादेवं तस्मात्स्वर्गे लोकेऽप्यादित्यो रशमिभिर्व्याप्तो दृश्यते । तथा भूलोकेऽपि महावीरवन्मुख्यो राजाऽङ्गारवदुपसर्जनभूतया प्रजया व्याप्तो भवति । एकस्मिन्ग्रामे ग्रामणीर्मुख्यः पुरुषः सजातैः सहोत्पन्नैरुपसर्जनैः पुरुषैः परितो व्याप्तो दृश्यते ।&lt;br&gt;&#xA;तैर्मन्त्रैः परिधेयानां परिधीनां वृक्षविशेषं विधत्ते -&lt;br&gt;&#xA;&amp;ldquo;अग्नेः सृष्टस्य यतः । विकङ्कतं भा आर्च्छत् । यद्वैकङ्कताः परिधयो भवन्ति । भा एवावरुन्धे ।&amp;rdquo; इति । (प्रपा० ५ । अनु० ४ । विभा० २७)&lt;br&gt;&#xA;प्रजापतिसृष्टस्य पलायमानस्याग्नेस्तेजो विकङ्कतं वृक्षं प्रति प्राविशत्, अतो वैकङ्कतपरिधिभिस्तत्तेजः प्राप्नोति । परिधीनां संख्यां विधत्ते -&lt;br&gt;&#xA;&amp;ldquo;द्वादश भवन्ति (९) । द्वादश मासाः संवत्सरः । संवत्सरमेवामरुन्धे ।&amp;rdquo; इति । (प्रपा० ५ । अनु० ४ । विभा० २८)&lt;br&gt;&#xA;अधिकमेकं परिधिं विधत्ते -&lt;br&gt;&#xA;&amp;ldquo;अस्ति त्रयोदशो मास इत्याहुः । यत्त्रयोदशः परिधिर्भवति । तेनैव त्रयोदशं मासमवरुन्धे ।&amp;rdquo; इति । (प्रपा० ५ । अनु० ४ । विभा० २९)&lt;br&gt;&#xA;ज्योतिः शास्त्रविदः कदाचित्कदाचित्संक्रान्तिरहितोऽधिकमासस्त्रयोदशोऽस्तीत्येवमाहुः । त्रयोदशेन परिधिना तन्मासप्राप्तिर्भवति । अन्तर्धेरेव तात्पर्यं दर्शयति -&lt;br&gt;&#xA;&amp;ldquo;अन्तरिक्षस्यान्तर्धिरसीत्याह व्यावृत्यै ।&amp;rdquo; इति । (प्रपा० ५ । अनु० ४ । विभा० ३०)&lt;br&gt;&#xA;एतावती महावीरस्य सीमा, इत ऊर्ध्वमन्तरिक्षलोक इति विभागो व्यावृत्तिः ।&lt;br&gt;&#xA;एतन्मन्त्रसाध्यं रुक्मस्थापनं विधत्ते -&lt;br&gt;&#xA;&amp;ldquo;दिवं तपसस्त्रायस्वेत्युपरिष्टाद्धिरण्यमधि निदधाति । अमुष्या अनतिदाहाय । अथो आभ्यामेवैनमुभयतः परिगृह्णाति ।&amp;rdquo; इति । (प्रपा० ५ । अनु० ४ । विभा० ३१)&lt;br&gt;&#xA;उपरितनरुक्मव्यवधानेन द्युलोकस्यातिदाहो न भवति । अपि चोर्ध्वाधोगताभ्यां रुक्माभ्यामेनं महावीरमुभयतो दृढं परिगृह्णाति । एतन्माहावीरस्य सायकादिधारणासंभवमाशङ्क्य स्तुतित्वेन परिहरति -&lt;br&gt;&#xA;&amp;ldquo;अर्हन्बिभर्षि सायकानि धन्वेत्याह (१०) । स्तौत्येवैनमेतत् ।&amp;rdquo; इति । (प्रपा० ५ । अनु० ४ । विभा० ३२)&lt;br&gt;&#xA;अनेनैव न्यायेन पूर्वोक्तमन्त्रद्वयार्थासंभवमाशङ्काऽपि परिहर्तव्या ।&lt;br&gt;&#xA;एतैर्मन्त्रैः साध्यमादानं विधत्ते -&lt;br&gt;&#xA;&amp;ldquo;गायत्रमसि त्रैष्टुभमसि जागतमसीति धवित्राण्यादत्ते । छन्दोभिरेवैनान्यादत्ते ।&amp;rdquo; इति । (प्रपा० ५ । अनु० ४ । विभा० ३३)&lt;br&gt;&#xA;गायत्रादिशब्दैर्महावीरस्य व्यवहारच्छन्दोदेवताभिरादानसिध्यर्थो द्रष्टव्यः ॥&lt;br&gt;&#xA;एतन्मन्त्रसाध्यां क्रियां विधत्ते -&lt;br&gt;&#xA;&amp;ldquo;मधु मध्विति धूनोति । प्राणो वै मधु । प्राणमेव यजमाने दधाति ।&amp;rdquo; इति । (प्रपा० ५ । अनु० ४ । विभा० ३४)&lt;br&gt;&#xA;समीचीनवायुरूपत्वात्प्राणस्य मधुत्वम् । यदुक्तं सूत्रकारेण - &amp;ldquo;तेषामेकं प्रतिप्रस्थात्रे प्रयच्छत्येकमाग्नीध्रायाऽऽग्नीध्रप्रथमास्त्रि प्रदक्षिणमूर्ध्वं धून्वन्तः परियन्ति&amp;rdquo; इति । तदिदं विधत्ते -&lt;br&gt;&#xA;&amp;ldquo;त्रिः परियन्ति । त्रिवृद्धि प्राणः ।&amp;rdquo; इति । (प्रपा० ५ । अनु० ४ । विभा० ३५)&lt;br&gt;&#xA;प्राणापानव्यानाख्यवृत्तिभेदात्प्राणस्य त्रैगुण्यं प्रदक्षिणत्रयेण सिध्यति । तमेव विधिमनूद्य प्रशंसति -&lt;br&gt;&#xA;&amp;ldquo;त्रिः परियन्ति । त्र्यावृद्धि यज्ञः (११) । अथो रक्षसामपहत्यै ।&amp;rdquo; इति । (प्रपा० ५ । अनु० ४ । विभा० ३६)&lt;br&gt;&#xA;सवनत्रयानुष्ठानेन यज्ञस्याऽऽवृत्तित्रयम् । अपि च प्रदक्षिणत्रयेण रक्षांस्यपहन्यन्ते । यदुक्तं सूत्रकारेण - &amp;ldquo;अध्वर्युप्रथमा अनभिधून्वन्तस्त्रिः परियन्ति&amp;rdquo; इति । तदिदं विधत्ते -&lt;br&gt;&#xA;&amp;ldquo;त्रिः पुनः परियन्ति । षट्संपद्यन्ते । षड्वा ऋतवः । ऋतुष्वेव प्रतितिष्ठन्ति ।&amp;rdquo; इति । (प्रपा० ५ । अनु० ४ । विभा० ३७)&lt;br&gt;&#xA;पूर्वोक्ताः प्रदक्षिणावृत्तयस्तिस्र एताश्च विपरीतवृत्तयस्तिस्र इत्येवं षट्संपत्तिः । चतुर्थावृत्तिं निषेधति -&lt;br&gt;&#xA;&amp;ldquo;यो वै घर्मस्य प्रियां तनुवमाक्रामति । दुश्चर्मा वै स भवति । एष ह वा अस्य प्रियां तनुवमाक्रामति । यस्त्रिः परीत्य चतुर्थं पर्येति । एताँ ह वा अस्योग्रदेवो राजनिराचक्राम (१२) । ततो वै स दुश्चर्माऽभवत् । तस्मात्त्रिः परीत्य न चतुर्थं परीयात् । आत्मनो गोपीथाय ।&amp;rdquo; इति । (प्रपा० ५ । अनु० ४ । विभा० ३८)&lt;br&gt;&#xA;घर्मस्य महावीरस्य प्रियशरीराक्रमणे त्वग्दोषः स्यात् । यः पुमानपेक्षितं प्रदक्षिणत्रयं कृत्वा ततश्चतुर्थं प्रदक्षिणमनपेक्षितमपि कुर्यात्, स एव प्रियशरीरमाक्रामतीति त्वग्दोषं प्राप्नुयात् । न चैतद्वार्तामात्रं किंतु कश्चिद्राजनिनामकः पुरुष उग्रदेव उग्राणामृत्विजां शास्त्रार्थमुल्लङ्घयतां स्वामी सन्कदाचिदेतां प्रियतनूमाचक्राम । ततोऽपराधात्कुष्ठरोगवानभूत् । अतः स्वदेहरक्षार्थं चतुर्थावृत्तिं न कुर्यात् । धवित्राणि प्रशंसति -&lt;br&gt;&#xA;&amp;ldquo;प्राणा वै धवित्राणि ।&amp;rdquo; इति । (प्रपा० ५ । अनु० ४ । विभा० ३९)&lt;br&gt;&#xA;यदुक्तं सूत्रकारेण - &amp;ldquo;तमभिमुखाः पर्युपविशन्ति पुरस्तादध्वर्युर्दक्षिणतः प्रतिप्रस्थातोत्तरत आग्नीध्रोऽव्यतिषङ्गमूर्ध्वं धून्वन्तः&amp;rdquo; इति । तत्र धवित्रदण्डानां यः परस्परसंश्लेषाभावस्तमिमं विधत्ते -&lt;br&gt;&#xA;&amp;ldquo;अव्यतिषङ्गं धून्वन्ति । प्राणानामव्यतिषङ्गाय क्लृप्त्यै ।&amp;rdquo; इति । (प्रपा० ५ । अनु० ४ । विभा० ४०)&lt;br&gt;&#xA;प्राणादिवृत्तीनां सांकर्यपरिहारेण स्वव्यापारसामर्थ्यार्थो धवित्राणामयमव्यतिषङ्गः ।&lt;br&gt;&#xA;&amp;ldquo;विनिषद्य धून्वन्ति । दिक्ष्वेव प्रतितिष्ठन्ति ।&amp;rdquo; इति । (प्रपा० ५ । अनु० ४ । विभा० ४१)&lt;br&gt;&#xA;पुरस्तादध्वर्युरित्याद्यभिधानाद्दिक्षु प्रतिष्ठा । ऊर्ध्वाभिमुखत्वेन वायूत्पादनं विधत्ते -&lt;br&gt;&#xA;&amp;ldquo;ऊर्ध्वं धून्वन्ति । सुवर्गस्य लोकस्य समष्ट्यै ।&amp;rdquo; इति । (प्रपा० ५ । अनु० ४ । विभा० ४२)&lt;br&gt;&#xA;स्वर्गस्योर्ध्ववर्तित्वादूर्ध्वधूननेन तत्प्राप्तिः । सर्वासु दिक्षु धूननं विधत्ते -&lt;br&gt;&#xA;&amp;ldquo;सर्वतो धून्वन्ति । तस्मादयँ सर्वतः पवते ॥&amp;rdquo; इति । (प्रपा० ५ । अनु० ४ । विभा० ४३)&lt;br&gt;&#xA;॥ दधातीवान्वाह यज्ञस्याऽऽहैष उपरिष्टादाशीरन्यो व्यास्थापयन्ति रश्मयो भवन्ति धन्वेत्याह यज्ञश्चक्राम समष्ट्यै द्वे च ॥&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठके चतुर्थोऽनुवाकः ॥अस्मिन्मन्त्रे यदग्नेर्दीपकत्वं तन्मुख्यमेव न तूपचरितमित्येवकारेण दर्शयति -&lt;br&gt;&#xA;&amp;ldquo;अग्निष्ट्वा वसुभिः पुरस्ताद्रोचयतु गायत्रेण छन्दसेत्याह । अग्निरेवैनं वसुभिः पुरस्ताद्रोचयति गायत्रेण छन्दसा ।&amp;rdquo; इति । (प्रपा० ५ । अनु० ५ । विभा० १)&lt;br&gt;&#xA;रोचयेत्ययं लोट्प्रत्ययो न विध्यर्थः किंत्वाशीरर्थ इत्येतद्दर्शयति -&lt;br&gt;&#xA;&amp;ldquo;स मा रुचितो रोचयेत्याह । आशिषमेवैतामाशास्ते ।&amp;rdquo; इति । (प्रपा० ५ । अनु० ५ । विभा० २)&lt;br&gt;&#xA;अथ दक्षिणादिदिग्देवताविषयाणि चत्वारि यजूंष्याह -&lt;br&gt;&#xA;पूर्वोक्ताग्निविषययजुरिवेन्द्रादिविषयाणि चत्वारि यजूंषि व्याख्येयानि । एतेषु चतुर्ष्वपि यजुःषूपचारव्यावृत्तिमेवकारेण लोट्लकारस्याऽऽशीरर्थत्वं च पूर्ववद्दर्शयति -&lt;br&gt;&#xA;&amp;ldquo;इन्द्रस्त्वा रुद्रैर्दक्षिणतो रोचयतु त्रैष्टुभेन छन्दसेत्याह । इन्द्र एवैनँ रुद्रैर्दक्षिणतो रोचयति त्रैष्टुभेन छन्दसा । स मा रुचितो रोचयेत्याह । आशिषमेवैतामाशास्ते । वरुणस्त्वाऽऽदित्यैः पश्चाद्रोचयतु जागतेन छन्दसेत्याह । वरुण एवैनमादित्यैः पश्चाद्रोचयति जागतेन छन्दसा (१) । स मा रुचितो रोचयेत्याह । आशिषमेवैतामाशास्ते । द्युतानस्त्वा मारुतो मरुद्भिरुत्तरतो रोचयत्वानुष्टुभेन छन्दसेत्याह । द्युतान एवैनं मारुतो मरुद्भिरुत्तरतो रोचयत्वानुष्टुभेन छन्दसा । स मा रुचितो रोचयेत्याह । आशिषमेवैतामाशास्ते । बृहस्पतित्वा विश्वैर्देवैरुपरिष्टाद्रोचयतु पाङ्क्तेन छन्दसेत्याह । बृहस्पतिरेवैनं विश्वैर्देवैरुपरिष्टाद्रोचयति पाङ्क्तेन छन्दसा । स मा रुचितो रोचयेत्याह । आशिषमेवैतामाशास्ते ।&amp;rdquo; (२) इति । (प्रपा० ५ । अनु० ५ । विभा० ३)&lt;br&gt;&#xA;अस्मिन्मन्त्रे भागद्वयगतयोरर्थयोः प्रसिद्धिमवश्यंभावित्वं च हिशब्देनैवकारेण (च) दर्शयति -&lt;br&gt;&#xA;&amp;ldquo;रोचितस्त्वं देव घर्म देवेष्वसीत्याह । रोचितो ह्येष देवेषु । रोचिषीयाहं मनुष्येष्वित्याह । रोचत एवैष मनुष्येषु ।&amp;rdquo; इति । (प्रपा० ५ । अनु० ५ । विभा० ४)&lt;br&gt;&#xA;अत्रापि हिशब्दैवकाराभ्यां मन्त्रभागौ पूर्ववद्व्याचष्टे -&lt;br&gt;&#xA;&amp;ldquo;सम्राड्घर्म रुचितस्त्वं देवेष्वायुष्माँस्तेजस्वी ब्रह्मवर्चसीत्याह । रुचितो ह्येष देवेष्वायुष्माँस्तेजस्वी ब्रह्मवर्चसी । रुचितोऽहं मनुष्येष्वायुष्माँस्तेजस्वी ब्रह्मवर्चसी भूयासमित्याह । रुचित एवैष मनुष्येष्वायुष्माँस्तेजस्वी ब्रह्मवर्चसी भवति ।&amp;rdquo; इति । (प्रपा० ५ । अनु० ५ । विभा० ५)&lt;br&gt;&#xA;धेहीत्यस्य लोट्प्रत्ययस्याऽऽशीरर्थत्वं दर्शयति -&lt;br&gt;&#xA;&amp;ldquo;रुगसि रुचं मयि धेहि मयि रुगित्याह । आशिषमेवैतामाशास्ते ।&amp;rdquo; इति । (प्रपा० ५ । अनु० ५ । विभा० ६)&lt;br&gt;&#xA;यदुक्तं सूत्रकारेणोत्तिष्ठन्नध्वर्युराह रुचितो घर्म इति तदिदं कालसहितं विधत्ते -&lt;br&gt;&#xA;&amp;ldquo;तं यदेतैर्यजुर्भिररोचयित्वा । रुचितो घर्म इति प्रब्रूयात् । अरोचुकोऽध्वर्युः स्यात् । अरोचुको यजमानः । अथ यदेनमेतैर्यजुर्भी रोचयित्वा । रुचितो घर्म इति प्राह । रोचुकोऽध्वर्युर्भवति । रोचुको यजमानः (३) ॥&amp;rdquo; इति । (प्रपा० ५ । अनु० ५ । विभा० ७)&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठके पञ्चमोऽनुवाकः ॥तत्र प्रथमं प्रवर्ग्यस्य कालं विधत्ते -&lt;br&gt;&#xA;&amp;ldquo;शिरो वा एतद्यज्ञस्य । यत्प्रवर्ग्यः । ग्रीवा उपसदः । पुरस्तादुपसदां प्रवर्ग्यं प्रवृणक्ति । ग्रीवास्वेव यज्ञस्य शिरः प्रतिदधाति ।&amp;rdquo; इति । (प्रपा० ५ । अनु० ६ । विभा० १)&lt;br&gt;&#xA;प्रवर्ग्यस्य यज्ञशिरोरूपत्वादुपसदां च यज्ञग्रीवारूपत्वादुभयोः सामीप्यायोपसदनुष्ठानात्प्रागेव प्रवर्ग्यकर्मानुतिष्ठेत् । तप्ते घृते पयः प्रक्षेपः प्रवृञ्जनं तद्यस्मिन्कर्मविशेषे विद्यते सोऽयं प्रवर्ग्यः, स कर्मविशेषो यथा संपद्यते तथा प्रवृञ्जनं कुर्यादित्यक्षरार्थः । प्रवर्ग्योपसदोः सामीप्ये सति यथा लोके ग्रीवायां शिरः प्रतिहितं भवति तथैतत्संपद्यते । ग्रीवास्विति वचनव्यत्ययः । प्रवर्ग्यस्यावृत्तिं विधत्ते -&lt;br&gt;&#xA;&amp;ldquo;त्रिः प्रवृणक्ति । त्रय इमे लोकाः । एभ्य एव लोकेभ्यो यज्ञस्य शिरोऽवरुन्धे ।&amp;rdquo; इति । (प्रपा० ५ । अनु० ६ । विभा० २)&lt;br&gt;&#xA;उपसदां दिनत्रयेऽनुष्ठेयत्वात्तत्समीपवर्ती प्रवर्ग्योऽपि दिनत्रयेऽनुष्ठेयः । तथा सति लोकत्रयार्थं यज्ञशिरः प्रतिहितं भवति । सायं प्रातश्चेति कालद्वयानुष्ठानं प्रशंसति -&lt;br&gt;&#xA;&amp;ldquo;षट्संपद्यन्ते । षड्वा ऋतवः (१) । ऋतुभ्य एव यज्ञस्य शिरोऽवरुन्धे ।&amp;rdquo; इति । (प्रपा० ५ । अनु० ६ । विभा० ३)&lt;br&gt;&#xA;एकैकस्मिन्दिने कालभेदेन द्विरनुष्ठानात्षट्संख्या संपद्यते । तत ऋतुभ्यः सकाशाद्यज्ञशिरः संपादितं भवति । दिनषट्कपक्षं विधत्ते -&lt;br&gt;&#xA;&amp;ldquo;द्वादशकृत्वः प्रवृणक्ति । द्वादशमासाः संवत्सरः । संवत्सरादेव यज्ञस्य शिरोऽवरुन्धे ।&amp;rdquo; इति । (प्रपा० ५ । अनु० ६ । विभा० ४)&lt;br&gt;&#xA;षट्सु दिनेषु कालद्वयानुष्ठानेन द्वादशत्वम् । द्वादशसु दिनेष्वनुष्ठानविधिमभिप्रेत्य प्रशंसति -&lt;br&gt;&#xA;&amp;ldquo;चतुर्विँशतिः संपद्यन्ते । चतुर्विँशतिरर्धमासाः । अर्धमासेभ्य एव यज्ञस्य शिरोऽवरुन्धे ।&amp;rdquo; इति । (प्रपा० ५ । अनु० ६ । विभा० ५)&lt;br&gt;&#xA;द्वादशस्वपि दिनेषु कालद्वयानुष्ठानेन चतुर्विंशतिसंपत्तिः । अग्निष्टोमे त्रिष्वेव दिनेषूपसदोऽग्निचयने षट्सु दिनेष्वहीने सत्रे च द्वादशसु दिनेषु तदनुसारेण प्रवर्ग्यावृत्तिः । एतच्च सूत्रकारेण सङ्गृहीतम् - &amp;ldquo;त्र्युपसत्के षट्कृत्वः षडुपसत्के द्वादशकृत्वो द्वादशोपसत्के चतुर्विंशतिकृत्वः&amp;rdquo; इति । विकल्पितं पक्षान्तरं विधत्ते -&lt;br&gt;&#xA;&amp;ldquo;अथो खलु । सकृदेव प्रवृज्यः । एकँ हि शिरः (२) ।&amp;rdquo; इति । (प्रपा० ५ । अनु० ६ । विभा० ६)&lt;br&gt;&#xA;पक्षान्तरोपन्यासायाथोशब्दः शिरस एकत्वात्तत्स्थानीयोऽयं प्रवर्ग्यः सकृदेवानुष्ठेयो न त्वावृत्येति केषांचित्पक्षः । एतच्च सूत्रकारेण विस्पष्टमुदाहृतम् - &amp;ldquo;सुत्यायां प्रवृञ्जनमेके समामनन्ति । तत्र मीमांसा । यदा पुरस्तादरुणः स्यादथ प्रवृज्य उपकाश उपव्युषं समयाविषित उदितानुदित उदिते वा प्रातः संगवे मध्यन्दिने वा पवमाने स्तुत आग्नीध्रागारे प्रवृज्यः सकृदेव प्रवृज्य इति विज्ञायते&amp;rdquo; इति । प्रवर्ग्यस्याग्निष्टोमसंबन्धं विधत्ते -&lt;br&gt;&#xA;&amp;ldquo;अग्निष्टोमे प्रवृणक्ति । एतावान्वै यज्ञः । यावानग्निष्टोमः । यावानेव यज्ञः । तस्य शिरः प्रतिदधाति ।&amp;rdquo; इति । (प्रपा० ५ । अनु० ६ । विभा० ७)&lt;br&gt;&#xA;यावन्तः सोमयागाः सन्ति तेषु सर्वेष्वप्यग्निष्टोमः संचार्यतः सर्वयज्ञात्मकः, तत्रानुष्ठिते सति कृत्स्नेऽपि यज्ञे शिरः प्रतिहितं भवति । अनारभ्याधीतस्य प्रवर्ग्यस्य यद्यपि पुरस्तादुपसदामिति वाक्येनैव प्रकृतिभूताग्निष्टोमसंबन्धः प्राप्तः, तथाऽपि शाखान्तरगतं न प्रथमयज्ञे प्रवृञ्ज्यादिति निषेधमपोद्य प्रतिप्रसवार्थं पुनर्विधानम् । निषेधस्त्वतिरात्रेऽपि चरितार्थो भविष्यति, तस्यापि विकल्पितः प्रथमयज्ञत्वात् । तथा चापस्तम्ब आह - &amp;ldquo;अग्निष्टोमः प्रथमयज्ञोऽतिरात्रमेके पूर्वं समामनन्ति&amp;rdquo; इति । पुरस्तादुपसदामितिवाक्येनोक्थ्येऽप्युपसद्भावात्पूर्वं प्रवर्ग्यस्यापि प्राप्तौ निषेधयति -&lt;br&gt;&#xA;&amp;ldquo;नोक्थ्ये प्रवृञ्ज्यात् । प्रजा वै पशव उक्थानि । यदुक्थ्ये प्रवृञ्ज्यात् । प्रजां पशूनस्य निर्दहेत् ।&amp;rdquo; इति । (प्रपा० ५ । अनु० ६ । विभा० ८)&lt;br&gt;&#xA;एह्यू षु ब्रवाणीत्यादीनि शस्त्राण्यत्रोक्थशब्देनावि(भि)धीयन्ते तान्यर्हतीत्युक्थ्यः क्रतुः, तत्र प्रवृञ्जनेनोक्थशस्त्रसाध्याः प्रजाः पशवश्च दह्येयुः(रन्), तस्मात्तत्र न प्रवृञ्ज्यात् । उक्थ्यविशेषे प्रतिप्रसवं विधत्ते -&lt;br&gt;&#xA;&amp;ldquo;विश्वजिति सर्वपृष्ठे प्रवृणक्ति (३) । पृष्ठानि वा अच्युतं च्यावयन्ति । पृष्ठैरेवास्मा अच्युतं च्यावयित्वाऽवरुन्धे ।&amp;rdquo; इति । (प्रपा० ५ । अनु० ६ । विभा० ९)&lt;br&gt;&#xA;रथंतरबृहद्वैरूपवैराजशाक्वररैवतसामसाध्यानि पृष्ठस्तोत्राणि सर्वाण्यपि यस्मिन्विश्वजिद्यागे विद्यन्ते सोऽयं सर्वपृष्ठः । यद्यपि विश्वजिदुक्थ्यसंस्थो नात्र प्रसिद्धः, तथाऽपि शाखान्तरे तत्सद्भावमभिप्रेत्य नोक्थ्ये प्रवृञ्ज्यादिति निषेधं वारयितुं पुनर्विधिः । सर्वत्र पृष्ठस्तोत्राणि अच्युतं न च्युतमपि दोषं च्यावयन्ति विनाशयन्ति । अत्रापि पृष्ठस्तोत्रैरेवाच्युतं निषेधप्रयुक्तं प्रबलमपि दोषं च्यावयित्वा प्रवर्ग्यफलमपि प्राप्नोति । तदेवं बुद्धिस्थं प्रवर्ग्यविधिवविचारं परिसमाप्य प्रकृतस्यैव मन्त्रस्य प्रथमपादे पूर्वभागं व्याचशष्टे -&lt;br&gt;&#xA;&amp;ldquo;अपश्यं गोपामित्याह । प्राणो वै गोपाः । प्राणमेव प्रजासु वियातयति ।&amp;rdquo; इति । (प्रपा० ५ । अनु० ६ । विभा० १०)&lt;br&gt;&#xA;प्राणे हि स्वावस्थानेन शरीराणि गोपायतीति गोपाः । मन्त्रे च प्राणत्वेन स्तुतिमभिप्रेत्य महावीरे गोपाशब्दः प्रयुक्तः । अतो गोपामपश्यमित्युक्ते सति सर्वासु प्रजासु प्राणमेव प्रसारितवान्भवति । आदित्यरूपेण स्तुतिमभिप्रेत्य पुनरपि व्याचष्टे -&lt;br&gt;&#xA;&amp;ldquo;अपश्यं गोपामित्याह । असौ वा आदित्यो गोपाः । स हीमाः प्रजा गोपायति । तमेव प्रजानां गोप्तारं कुरुते ।&amp;rdquo; इति । (प्रपा० ५ । अनु० ६ । विभा० ११)&lt;br&gt;&#xA;आदित्यो ह्युदयेन प्रकाशं कृत्वा सर्वाः प्रजा गोपायतीति गोपाः, तद्रूपत्वेन स्तुतत्वान्महावीरो गोपाः । एतत्पाठेन यजमानमेव प्रजानां गोप्तारं करोति । प्रथमपादस्योत्तरभागोक्तादित्यरूपेणावस्थितस्य महावीरस्य भूमौ पतनाभावः प्रसिद्ध इति दर्शयति -&lt;br&gt;&#xA;&amp;ldquo;अनिपद्यमानमित्याह (४) । न ह्येष निपद्यते ।&amp;rdquo; इति । (प्रपा० ५ । अनु० ६ । विभा० १२)&lt;br&gt;&#xA;द्वितीयपादोक्तं नानामार्गैरादित्यस्यागमनं परागमनं च प्रसिद्धमिति दर्शयति -&lt;br&gt;&#xA;&amp;ldquo;आ च परा च पथिभिश्चरन्तमित्याह । आ च ह्येष परा च पथिभिश्चरति ।&amp;rdquo; इति । (प्रपा० ५ । अनु० ६ । विभा० १३)&lt;br&gt;&#xA;यदाऽयमादित्य उदयं प्राप्तः सर्वाः प्रजा अभितो विशेषेण पश्यति तदानीं स्वेन सह वर्तमाना दूरे विविधं प्रसृताश्च मरीचीर्वस्त्रवद्वसानो वर्तत इत्येतत्प्रसिद्धमित्येतादृशं तृतीयपादाभिप्रायं दर्शयति -&lt;br&gt;&#xA;&amp;ldquo;स सध्रीचीः स विषूचीर्वसान इत्याह । सध्रीचीश्च ह्येष विषूचीश्च वसानः प्रजा अभिविपश्यति ।&amp;rdquo; इति । (प्रपा० ५ । अनु० ६ । विभा० १४)&lt;br&gt;&#xA;चतुर्थपादोक्ता भुवनमध्ये सूर्यस्याऽऽवृत्तिः प्रसिद्धेति दर्शयति -&lt;br&gt;&#xA;&amp;ldquo;आ वरीवर्ति भुवनेष्वन्तरित्याह । आ ह्येष वरीवर्ति भुवनेष्वन्तः ।&amp;rdquo; इति । (प्रपा० ५ । अनु० ६ । विभा० १५)&lt;br&gt;&#xA;मन्त्रस्य वसन्तर्तुपरतां दर्शयति -&lt;br&gt;&#xA;&amp;ldquo;अत्र प्रावीर्मधुमाध्वीभ्यां मधुमाधूचीभ्यामित्याह । वासन्तिकावेवास्मा ऋतू कल्पयति ।&amp;rdquo; इति । (प्रपा० ५ । अनु० ६ । विभा० १६)&lt;br&gt;&#xA;अस्मै यजमानार्थं वसन्तसंबन्धिनावृत्ववयवौ चैत्रवैशाखमासौ स्वोचितभोगप्रदानसमर्थौ करोति ।&lt;br&gt;&#xA;अस्य मन्त्रस्य ग्रीष्मर्तुपरतां दर्शयति -&lt;br&gt;&#xA;&amp;ldquo;समग्निरग्निना गतेत्याह (५) । ग्रैष्मावेवास्मा ऋतू कल्पयति ।&amp;rdquo; इति । (प्रपा० ५ । अनु० ६ । विभा० १७)&lt;br&gt;&#xA;वसन्तवाक्यवद्व्याख्येयम् । तस्यैव मन्त्रस्यार्थान्तरं दर्शयति -&lt;br&gt;&#xA;&amp;ldquo;समग्निरग्निना गतेत्याह । अग्निर्ह्येवैषोऽग्निना संगच्छते ।&amp;rdquo; इति । (प्रपा० ५ । अनु० ६ । विभा० १८)&lt;br&gt;&#xA;एष महावीररूपोऽग्निरादित्यरूपेणाग्निना संगच्छत इत्ययमर्थः प्रसिद्धः ।&lt;br&gt;&#xA;अस्य मन्त्रस्य पूर्वमन्त्रेण सह समानार्थतां दर्शयति -&lt;br&gt;&#xA;&amp;ldquo;स्वाहा समग्निस्तपसा गतेत्याह । पूर्वमेवोदितम् । उत्तरेणाभिगृणाति ।&amp;rdquo; इति । (प्रपा० ५ । अनु० ६ । विभा० १९)&lt;br&gt;&#xA;ग्रीष्मविषयत्वं पूर्वस्मिन्मन्त्रेऽभिहितमेव ग्रीष्ममुत्त(मेवोत्त)रमन्त्रेणापि श्रुतिर्ब्रूते ।&lt;br&gt;&#xA;अस्य मन्त्रस्य वर्षर्तुपरतां दर्शयति -&lt;br&gt;&#xA;&amp;ldquo;धर्ता दिवो विभासि रजसः पृथिव्या इत्याह । वार्षिकावेवास्मा ऋतू कल्पयति ।&amp;rdquo; इति । (प्रपा० ५ । अनु० ६ । विभा० २०)&lt;br&gt;&#xA;वसन्तमन्त्रवद्व्याख्येयम् ।&lt;br&gt;&#xA;अस्य मन्त्रस्य शारदर्तु(शरदृतु)परतां दर्शयति -&lt;br&gt;&#xA;&amp;ldquo;हृदे त्वा मनसे त्वेत्याह । शारदावेवास्मा ऋतू कल्पयति ।&amp;rdquo; इति । (प्रपा० ५ । अनु० ६ । विभा० २१)&lt;br&gt;&#xA;वसन्तवाक्यवद्व्याख्येयम् । मन्त्रचरमभागेन(ण) सर्वेषां लोकानां होमक्रियाभिसंबन्धं दर्शयति -&lt;br&gt;&#xA;&amp;ldquo;दिवि देवेषु होत्रा यच्छेत्याह । होत्राभिरेवेमाल्ँ लोकान्संदधाति ।&amp;rdquo; इति । (प्रपा० ५ । अनु० ६ । विभा० २२)&lt;br&gt;&#xA;अस्य मन्त्रस्य हेमन्तर्तुपरतां दर्शयति -&lt;br&gt;&#xA;&amp;ldquo;विश्वासां भुवां पत इत्याह । हैमन्तिकावेवास्मा ऋतू कल्पयति ।&amp;rdquo; इति । (प्रपा० ५ । अनु० ६ । विभा० २३)&lt;br&gt;&#xA;वसन्तवाक्यवद्व्याख्येयम् । अस्य मन्त्रस्य शै(शि)शिरर्तुपरतां दर्शयति -&lt;br&gt;&#xA;&amp;ldquo;देवश्रूस्त्वं देव घर्म देवान्पाहीत्याह । शैशिरावेवास्मा ऋतू कल्पयति ।&amp;rdquo; इति । (प्रपा० ५ । अनु० ६ । विभा० २४)&lt;br&gt;&#xA;वसन्तवाक्यवद्व्याख्येयम् ।&lt;br&gt;&#xA;तपोजामित्यनेन यक्षयोग्या मन्त्ररूपा वाग्विवक्ष्यते तस्यास्तपस्विना पुरुषेण लभ्यमानत्वादित्येतद्दर्शयति -&lt;br&gt;&#xA;तपोजां वाचमस्मे नियच्छ देवायुवमित्याह । या वै मेध्या वाक् । सा तपोजाः । तामेवावरुन्धे ।&amp;quot; (७) इति । (प्रपा० ५ । अनु० ६ । विभा० २५)&lt;br&gt;&#xA;मन्त्रार्थस्य प्रसिद्धिं दर्शयति -&lt;br&gt;&#xA;&amp;ldquo;गर्भो देवानामित्याह । गर्भो ह्येष देवानाम् ।&amp;rdquo; इति । (प्रपा० ५ । अनु० ६ । विभा० २६)&lt;br&gt;&#xA;मतिशब्देन प्रजाविवक्षां दर्शयति -&lt;br&gt;&#xA;&amp;ldquo;पिता मतीनामित्याह । प्रजा वै मतयः । तासामेष एव पिता । यत्प्रवर्ग्यः । तस्मादेवमाह ।&amp;rdquo; इति । (प्रपा० ५ । अनु० ६ । विभा० २७)&lt;br&gt;&#xA;अस्य वाक्यस्यार्थप्रसिद्धिं दर्शयति -&lt;br&gt;&#xA;&amp;ldquo;पतिः प्रजानामित्याह । पतिर्ह्येष प्रजानाम् ।&amp;rdquo; इति । (प्रपा० ५ । अनु० ६ । विभा० २८)&lt;br&gt;&#xA;अस्मिन्नर्थे प्रसिद्धिं दर्शयति -&lt;br&gt;&#xA;&amp;ldquo;मतिः कवीनामित्याह (८) । मतिर्ह्येष कवीनाम् ।&amp;rdquo; इति । (प्रपा० ५ । अनु० ६ । विभा० २९)&lt;br&gt;&#xA;अत्र देवशब्दद्वयेनाऽऽदित्यमहावीरौ विवक्षिताविति दर्शयति -&lt;br&gt;&#xA;&amp;ldquo;सं देवो देवेन सवित्राऽयतिष्ट सँ सूर्येणारुक्तेत्याह । अमुं चैवाऽऽदित्यं प्रवर्ग्यं च सँ शास्ति ।&amp;rdquo; इति । (प्रपा० ५ । अनु० ६ । विभा० ३०)&lt;br&gt;&#xA;सम्यक्कथयतीत्यर्थः ।&lt;br&gt;&#xA;अस्य वाक्यस्याऽऽयुष्परतां दर्शयति -&lt;br&gt;&#xA;&amp;ldquo;आयुर्दास्त्वमस्मभ्यं घर्म वर्चोदा असीत्याह । आशिषमेवैतामाशास्ते ।&amp;rdquo; इति । (प्रपा० ५ । अनु० ६ । विभा० ३१)&lt;br&gt;&#xA;महावीरे प्रवृत्तस्योत्तरकर्तव्यताया बुध्यमानत्वाद्बोधकत्वमस्यावश्यमस्तीत्येतद्दर्शयति -&lt;br&gt;&#xA;&amp;ldquo;पिता नोऽसि पिता नो बोधेत्याह । बोधयत्येवैनम् ।&amp;rdquo; इति । (प्रपा० ५ । अनु० ६ । विभा० ३२)&lt;br&gt;&#xA;अस्मिन्ननुवाके मन्त्रसंख्यां दर्शयति -&lt;br&gt;&#xA;&amp;ldquo;नवैतेऽवकाशा भवन्ति । पत्नियै दशमः । नव वै पुरुषे प्राणाः (९) । नाभिर्दशमी । प्राणानेव यजमाने दधाति । अथो दशाक्षरा विराट् । अन्नं विराट् । विराजैवान्नाद्यमवरुन्धे ।&amp;rdquo; इति । (प्रपा० ५ । अनु० ६ । विभा० ३३)&lt;br&gt;&#xA;अवकाशयन्तेऽर्थं प्रकाशयन्त इत्यवकाशा मन्त्राः । ते चात्र नवसंख्याका भवन्ति । अपश्यं गोपामित्येको मन्त्रः, अत्र प्रावीरित्याद्या ऋतुविषयाः षण्मन्त्राः, तपोजामित्यादि मा मा हिँसीरित्यन्तं वाक्यजातमेको मन्त्रः, त्वमग्न इत्यादिको रातयः सन्त्वित्यन्त एको मन्त्रः । एवं नवसंख्याकाः । त्वष्टीमतीत्यादिकः पत्न्या दशमो मन्त्रः । पुरुषशरीरेऽपि च्छिद्रगताः प्राणा नवसंख्याकास्तदपेक्षया नाभिर्दशमी, अतो मन्त्रगतसंख्यासाम्याद्यजमाने प्राणानेव सुस्थितान्करोति । अपि च विराड्द्वाराऽन्नमपि प्राप्नोति । एतैर्मन्त्रैः साध्यं महावीरावेक्षणं विधत्ते -&lt;br&gt;&#xA;&amp;ldquo;यज्ञस्य शिरोऽच्छिद्यत । तद्देवा होत्राभिः प्रत्यदधुः । ऋत्विजोऽवेक्षन्ते । एता वै होत्राः । होत्राभिरेव यज्ञस्य शिरः प्रतिदधाति (१०) ।&amp;rdquo; इति । (प्रपा० ५ । अनु० ६ । विभा० ३४)&lt;br&gt;&#xA;यदा धनुष्कोट्या यज्ञपुरुषस्य शिरश्छिन्नं तदा देवास्तच्छिरो होत्राभिर्यज्ञशरीरे प्रतिहितवन्तः । होमनिष्पादिका ऋत्विजां याः प्रत्यवेक्षणादिक्रिया एता एव होत्रास्तस्मादृत्विजामवेक्षणेन होत्राभिरेव यज्ञस्य शिरः प्रतिहितं भवति । अग्निष्ट्वेत्यादिमन्त्रैरुपस्थानादूर्ध्वकालीनत्वमवेक्षणस्य विधत्ते -&lt;br&gt;&#xA;&amp;ldquo;रुचितमवेक्षन्ते । रुचिताद्वै प्रजापतिः प्रजा असृजत । प्रजानाँ सृष्ट्यै ।&amp;rdquo; इति । (प्रपा० ५ । अनु० ६ । विभा० ३५)&lt;br&gt;&#xA;रुचिधात्वर्थप्रतिपादकैरग्निष्ट्वेत्यादिकैर्मन्त्रैरभिमन्त्रितो महावीरो रुचितः, तादृशं पश्चादवेक्षेरन् । पुरा प्रजापतिः प्रवर्ग्यादुचितादेव प्रजाः सृष्टवान्, अतोऽत्रापि सृष्ट्यै तद्भवति । पूर्वोक्तमेवानूद्य पुनः प्रशंसति -&lt;br&gt;&#xA;&amp;ldquo;रुचितमवेक्षन्ते । रुचिताद्वै पर्जन्यो वर्षति । वर्षुकः पर्जन्यो भवति । सं प्रजा एधन्ते ।&amp;rdquo; इति । (प्रपा० ५ । अनु० ६ । विभा० ३६)&lt;br&gt;&#xA;पूर्वोक्ताद्रुचितात्प्रवर्ग्यादेव कर्मानुष्ठानद्वाराऽऽदित्यप्राप्त्या मेघो वर्षति, अतोऽत्रापि रुचितावेक्षणे पर्जन्यो वर्षणशीलो भवति, प्रजाश्च सम्यग्वर्धन्ते । पुनरपि प्रकारान्तरेण प्रशंसति -&lt;br&gt;&#xA;&amp;ldquo;रुचितमवेक्षन्ते । रुचितं वै ब्रह्मवर्चसम् । ब्रह्मवर्चसिनो भवन्ति (११) ।&amp;rdquo; इति । (प्रपा० ५ । अनु० ६ । विभा० ३७)&lt;br&gt;&#xA;ब्रह्मवर्चसं श्रुताध्ययनसंपत्ती रुचितं विद्वत्सभायां प्रकाशितं भवति । अतो रुचितावेक्षणेन ब्रह्मवर्चसयुक्ता भवन्ति । अवेक्षणे पूर्वोक्तमन्त्रान्विधत्ते -&lt;br&gt;&#xA;&amp;ldquo;अधीयन्तोऽवेक्षन्ते । सर्वमायुर्यन्ति ।&amp;rdquo; इति । (प्रपा० ५ । अनु० ६ । विभा० ३८)&lt;br&gt;&#xA;अधीयन्तोऽपश्यं गोपामित्यादिमन्त्रान्पठन्त ऋत्विजोऽवेक्षेरन्, ततो मन्त्रसामर्थ्यात्सर्वायुष्प्राप्तिः । पत्न्याः कंचिद्विशेषं विधत्ते -&lt;br&gt;&#xA;&amp;ldquo;न पत्न्यवेक्षेत । यत्पत्न्यवेक्षेत । प्रजायेत । प्रजां त्वस्यै निर्दहेत् । यन्नावेक्षेत । न प्रजायेत । नास्यै प्रजां निर्दहेत् । तिरस्कृत्य यजुर्वाचयति । प्रजायते । नास्यै प्रजां निर्दहति ।&amp;rdquo; इति । (प्रपा० ५ । अनु० ६ । विभा० ३९)&lt;br&gt;&#xA;अत्रायं विचारः, किं पत्न्यवेक्षेत न वेति । अवेक्षणपक्षे प्रजोत्पत्तिलक्षणे गुणे सत्यपि तदीयां प्रजां महावीरो निर्दहेदित्येष महान्दोषः, अतो नावेक्षेतेत्येकः पक्षः । अनवेक्षणपक्षे निर्दाहाभावेऽपि प्रजोत्पत्तिर्न स्यादित्यन्यो दोषः, अतो दोषद्वयनिवृत्तये पत्नीं केनचिद्व्यवधानेन तिरस्कृत्य त्वष्टीमतीति मन्त्रं पठेत्(पाठयेत्) । तस्मिन्मन्त्रे सपेयेत्यस्य तात्पर्यं दर्शयति -&lt;br&gt;&#xA;&amp;ldquo;त्वष्टीमती ते सपेयेत्याह । सपाद्धि प्रजाः प्रजायन्ते (१२) ॥&amp;rdquo; इति । (प्रपा० ५ । अनु० ६ । विभा० ४०)&lt;br&gt;&#xA;॥ ऋतवो हि शिरः सर्वपृष्ठे प्रवृणक्त्यनिपद्यमानमित्याह गतेत्याह शारदावेवास्मा ऋतू कल्पयति रुन्धे कवीनामित्याह प्राणाः प्रतिदधाति भवन्ति वाचयति चत्वारि च ॥&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठके षष्ठोऽनुवाकः ॥६॥अनेन मन्त्रेण साध्यमादानं विधत्ते -&lt;br&gt;&#xA;ठदेवस्य त्वा सवितुः प्रसव इति रशनामादत्ते प्रसूत्यै । अश्विनोर्बाहुभ्यामित्याह । अश्विनौ हि देवानामध्वर्यू आस्ताम् । पूष्णो हस्ताभ्यामित्याह यत्यै ।&amp;quot; इति । (प्रपा० ५ । अनु० ७ । विभा० १)&lt;br&gt;&#xA;मन्त्रतात्पर्यं दर्शयति -&lt;br&gt;&#xA;&amp;ldquo;आददेऽदित्यै रास्नाऽसीत्याह यजुष्कृत्यै ।&amp;rdquo; इति । (प्रपा० ५ । अनु० ७ । विभा० २)&lt;br&gt;&#xA;आदद इत्येष पूर्वमन्त्रशेषः स्पष्टार्थत्वात्पाठ एव तस्य व्याख्यानम् । यजुषा मन्त्रेण कृतिर्निष्पादनं यजुष्कृतिः, तत्सिध्यर्थमनेनाभिमन्त्रणम् ।&lt;br&gt;&#xA;मन्त्रतात्पर्यं दर्शयति -&lt;br&gt;&#xA;&amp;ldquo;इड एह्यदित एहि सरस्वत्येहीत्याह । एतानि वा अस्यै देवनामानि । देवनामैरेवैनामाह्वयति ।&amp;rdquo; इति । (प्रपा० ५ । अनु० ७ । विभा० ३)&lt;br&gt;&#xA;वक्ष्यमाणाह्वानेन पुनरुक्तिं वारयितुं देवनामानीति विशेष्यते । इडादीनि देवानां प्रसिद्धानि गोनामानि, मन्त्रपाठे सति तैरेवेयमाहूता भवति ।&lt;br&gt;&#xA;पूर्वाह्वानाद्व्यावृत्तिमन्त्रं दर्शयति -&lt;br&gt;&#xA;&amp;ldquo;असावेह्यसावेह्यसावेहीत्याह । एतानि वा अस्यै मनुष्यनामानि (१) । मनुष्यनामैरेवैनामाह्वयति ।&amp;rdquo; इति । (प्रपा० ५ । अनु० ७ । विभा० ४)&lt;br&gt;&#xA;द्विविधाह्वानगतां संख्यां प्रशंसति -&lt;br&gt;&#xA;&amp;ldquo;षट्संपद्यन्ते । षड्वा ऋतवः । ऋतुभिरेवैनामाह्वयति ।&amp;rdquo; इति । (प्रपा० ५ । अनु० ७ । विभा० ५)&lt;br&gt;&#xA;त्रीणि देवनामानि त्रीणि मनुष्यनामानीत्येवं षट्सम्पत्तिः ।&lt;br&gt;&#xA;मन्त्रस्य स्पष्टार्थतां दर्शयति -&lt;br&gt;&#xA;&amp;ldquo;अदित्या उष्णीषमसीत्याह । यथा यजुरेवैतत् ।&amp;rdquo; इति । (प्रपा० ५ । अनु० ७ । विभा० ६)&lt;br&gt;&#xA;वायुत्वमुपपादयति -&lt;br&gt;&#xA;&amp;ldquo;वायुरस्येड इत्याह । वायुदेवत्यो वै वत्सः ।&amp;rdquo; इति । (प्रपा० ५ । अनु० ७ । विभा० ७)&lt;br&gt;&#xA;वत्सापाकरणे वायवः स्थेत्याम्नानाद्वायुदेवत्यत्वम् । अत एवान्यत्र ब्राह्मणे वायुर्वत्स इत्युक्तम् ।&lt;br&gt;&#xA;मन्त्रस्य पूर्वभागे पूषेत्यस्य तात्पर्यं दर्शयति -&lt;br&gt;&#xA;&amp;ldquo;पूषा त्वोपावसृजत्वित्याह । पौष्णा वै देवतया पशवः (२) । स्वयैवैनं देवतयोपावसृजति ।&amp;rdquo; इति । (प्रपा० ५ । अनु० ७ । विभा० ८)&lt;br&gt;&#xA;पोषकत्वादेवायं पशूनां देवः । उत्तरभागेऽश्विशब्दतात्पर्यं दर्शयति -&lt;br&gt;&#xA;&amp;ldquo;अश्विभ्यां प्रदापयेत्याह । अश्विनौ वै देवानां भिषजौ । ताभ्यामेवास्मै भेषजं करोति ।&amp;rdquo; इति । (प्रपा० ५ । अनु० ७ । विभा० ९)&lt;br&gt;&#xA;अस्मै वत्साय क्षीरं भेषजमित्येतत्प्रत्यक्षम् । अश्विभ्यां तु हविष्प्रदानद्वारा भेषजम् ।&lt;br&gt;&#xA;स्तनवर्णनेन धेनोरेव स्तुतिः संपद्यत इत्येतद्दर्शयति -&lt;br&gt;&#xA;&amp;ldquo;यस्ते स्तनः शशय इत्याह । स्तौत्येवैनाम् ।&amp;rdquo; इति । (प्रपा० ५ । अनु० ७ । विभा० १०)&lt;br&gt;&#xA;घर्मायेत्येतच्चतुर्थ्यन्तस्य तात्पर्यं दर्शयति -&lt;br&gt;&#xA;&amp;ldquo;उस्र घर्मँ शिँषोस्र घर्मं पाहि घर्माय शिँषेत्याह । यथा ब्रूयादमुष्मै देहीति । तादृगेव तत् ।&amp;rdquo; इति । (प्रपा० ५ । अनु० ७ । विभा० ११)&lt;br&gt;&#xA;लोके हि बालपुत्रार्थं क्षीरं देहीति गृहस्वामिनं बालस्य माता याचते तद्वदिदं द्रष्टव्यम् ।&lt;br&gt;&#xA;बृहस्पतिशब्दतात्पर्यं दर्शयति -&lt;br&gt;&#xA;&amp;ldquo;बृहस्पतिस्त्वोपसीदत्वित्याह (३) । ब्रह्म वै देवानां बृहस्पतिः । ब्रह्मणैवैनामुपसीदति ।&amp;rdquo; इति । (प्रपा० ५ । अनु० ७ । विभा० १२)&lt;br&gt;&#xA;देवानां मध्ये बृदस्पतेः परब्रह्मरूपत्वात्तेनैवोपसदनं कृतं भवति ।&lt;br&gt;&#xA;पानयोग्यत्वकथनेन शुद्धिः सूचितेत्येतद्दर्शयति -&lt;br&gt;&#xA;&amp;ldquo;दानवः स्थ पेरव इत्याह । मेध्यानैवैनान्करोति ।&amp;rdquo; इति । (प्रपा० ५ । अनु० ७ । विभा० १३)&lt;br&gt;&#xA;विष्वग्वृत इत्यनेन क्षीरस्य रक्ताद्व्यावृत्तिर्विवक्षितेति दर्शयति -&lt;br&gt;&#xA;&amp;ldquo;विष्वग्वृतो लोहितेनेत्याह व्यावृत्यै ।&amp;rdquo; इति । (प्रपा० ५ । अनु० ७ । विभा० १४)&lt;br&gt;&#xA;प्रभूतदातृत्वं धेनोः प्रसिद्धमित्येतद्दर्शयति -&lt;br&gt;&#xA;&amp;ldquo;अश्विभ्यां पिन्वस्व सरस्वत्यै पिन्वस्व पूष्णे पिन्वस्व बृहस्पतये पिन्वस्वेत्याह । एताभ्यो ह्येषा देवताभ्यः पिन्वते ।&amp;rdquo; इति । (प्रपा० ५ । अनु० ७ । विभा० १५)&lt;br&gt;&#xA;बृहस्पत्यादिवदिन्द्रस्य संबन्धमात्रेण परितोषो न भवति किन्तु हविर्भागोऽप्यस्तीत्येतद्दर्शयति -&lt;br&gt;&#xA;&amp;ldquo;इन्द्राय पिन्वस्वेन्द्राय पिन्वस्वेत्याह । इन्द्रमेव भागधेयेन समर्धयति ।&amp;rdquo; इति । (प्रपा० ५ । अनु० ७ । विभा० १६)&lt;br&gt;&#xA;भागाधिक्येनेन्द्रमन्त्रावृत्तिं दर्शयति -&lt;br&gt;&#xA;&amp;ldquo;द्विरिन्द्रायेत्याह (४) । तस्मादिन्द्रो देवतानां भूयिष्ठभाक्तमः ।&amp;rdquo; इति । (प्रपा० ५ । अनु० ७ । विभा० १७)&lt;br&gt;&#xA;एतन्मन्त्रसाध्यमादानं विधत्ते -&lt;br&gt;&#xA;&amp;ldquo;गायत्रोऽसि त्रैष्टुभोऽसि जागतमसीति शफोपयमानादत्ते । छन्दोभिरेवैनानादत्ते ।&amp;rdquo; इति । (प्रपा० ५ । अनु० ७ । विभा० १८)&lt;br&gt;&#xA;गायत्रादिशब्दप्रयोगेण च्छन्दोभिरादानं सिध्यति ।&lt;br&gt;&#xA;एतन्मन्त्रबलेनोर्जो रसस्य भागः संपादितो भवतीति दर्शयति -&lt;br&gt;&#xA;&amp;ldquo;सहोर्जो भागेनोप मेहीत्याह । ऊर्ज एवैनं भागमकः ।&amp;rdquo; इति । (प्रपा० ५ । अनु० ७ । विभा० १९)&lt;br&gt;&#xA;अस्मिन्मन्त्र इन्द्रशब्देन सहाश्विशब्दस्य प्रयोगाभिप्रायं दर्शयति -&lt;br&gt;&#xA;&amp;ldquo;अश्विनौ वा एतद्यज्ञस्य शिरः प्रतिदधतावब्रूताम् । आवाभ्यामेव पूर्वाभ्यां वषट्क्रियाता इति । इन्द्राश्विना मधुनः सारघस्येत्याह । अश्विभ्यामेव पूर्वाभ्यां वषट्करोति । अथो अश्विनावेव भागधेयेन समर्धयति (५) ।&amp;rdquo; इति । (प्रपा० ५ । अनु० ७ । विभा० २०)&lt;br&gt;&#xA;धनुष ऊर्ध्वकोट्या छिन्नमेतद्यज्ञस्य शिरः पुनस्तद्देहे प्रतिदधतावश्विनौ तस्मिन्काल इदं वचनमब्रूताम् । पूर्वभाविभ्यामावाभ्यामेव वषट्कारेण हविः प्रदातव्यमिति । अतस्ताभ्यां प्रार्थितत्वादश्विनाविति मन्त्र उच्यते । तेनैताभ्यां प्रथमतो हविर्दत्तं भवति । अपि च पूर्वं भागरहितावश्विनाविदानीं भागेन समृद्धं(द्धौ) करोति । शिरःप्रतिधानवेलायामितरदेवान्प्रति पूर्वाभ्यामिति वरस्य वृतत्वाद्देवान्तरापेक्षयाऽश्विनोः पूर्वत्वमतो नान्येभ्यो देवेभ्यो घर्मो दीयते किन्त्विन्द्रसहिताश्विभ्यामेव । मन्त्रस्योत्तरभागे वसुशब्देन वसूनामपि भागसिद्धिं दर्शयति -&lt;br&gt;&#xA;&amp;ldquo;घर्मं पात वससो यजता वडित्याह । वसूनेव भागधेयेन समर्धयति ।&amp;rdquo; इति । (प्रपा० ५ । अनु० ७ । विभा० २१)&lt;br&gt;&#xA;अत्र मीमांसया वषट्शब्दं(वट्शब्दं) प्रशंसति-&lt;br&gt;&#xA;&amp;ldquo;यद्वषट्कुर्यात् । यातयामाऽस्य वषट्कारः स्यात् । यन्न वषट्कुर्यात् । रक्षाँसि यज्ञँ हन्युः । वडित्याह । परोक्षमेव वषट्करोति । नास्य यातयामा वषट्कारो भवति । न यज्ञँ रक्षाँसि घ्नन्ति (६) ।&amp;rdquo; इति । (प्रपा० ५ । अनु० ७ । विभा० २२)&lt;br&gt;&#xA;अत्रेदं विचार्यते - वषट्शब्दः प्रयोक्तव्यो न वेति । तत्प्रयोगे सतीदानीमेव गतसारत्वात्सोमयागे भविष्यति वषट्कारो निःसारो भवेत् । तदप्रयोगे वज्रो वै वषट्कार इति श्रुतस्य वज्रस्याभावाद्रक्षांसि यज्ञं विनाशयेयुः । अत उभयदोषपरिहाराय द्वितीयाक्षरं परित्यज्य वडित्येव प्रयोक्तव्यम् । तथा सति संपूर्णत्वाभावात्प्रत्यक्षो वषट्कारो न भवति । ततः संपूर्णवषट्कारो न गतसारः, एकदेशस्यापि विद्यमानत्वाद्वज्रसद्भावेन रक्षांस्यपि यज्ञं न विनाशयन्ति ।&lt;br&gt;&#xA;सूर्यायेत्यनुक्त्वा रश्मय इत्युक्तेस्तात्पर्यं दर्शयति -&lt;br&gt;&#xA;&amp;ldquo;स्वाहा त्वा सूर्यस्य रश्मये वृष्टिवनये जुहोमीत्याह । यो वा अस्य पुण्यो रश्मिः । स वृष्टिवनिः । तस्मा एवैनं जुहोति ।&amp;rdquo; इति । (प्रपा० ५ । अनु० ७ । विभा० २३)&lt;br&gt;&#xA;सूर्यो न साक्षाद्वृष्टिं प्रयच्छति किं तु पुण्यरश्मिद्वाराऽतः साक्षाद्रश्मय एव वृष्टिप्रदानायाऽऽहुतिर्युक्ता ।&lt;br&gt;&#xA;स्वादु कर्तुं मधुशब्दप्रयोग इति दर्शयति -&lt;br&gt;&#xA;&amp;ldquo;मधु हविरसीत्याह । स्वदयत्येवैनम् ।&amp;rdquo; इति । (प्रपा० ५ । अनु० ७ । विभा० २४)&lt;br&gt;&#xA;मन्त्रस्य स्पष्टार्थतां दर्शयति -&lt;br&gt;&#xA;&amp;ldquo;सूर्यस्य तपस्तपेत्याह । यथायजुरेवैतत् ।&amp;rdquo; इति । (प्रपा० ५ । अनु० ७ । विभा० २५)&lt;br&gt;&#xA;मन्त्रबलाद्द्यावापृथिवीपरिग्रहः सिध्यतीति दर्शयति -&lt;br&gt;&#xA;&amp;ldquo;द्यावापृथिवीभ्यां त्वा परिगृह्णामीत्याह । द्यावापृथिवीभ्यामेवैनं परिगृह्णाति (७) ।&amp;rdquo; इति । (प्रपा० ५ । अनु० ७ । विभा० २६)&lt;br&gt;&#xA;मन्त्रबलादन्तरिक्षदेवतासाहाय्यं सिध्यतीति दर्शयति -&lt;br&gt;&#xA;&amp;ldquo;अन्तरिक्षेण त्वोपयच्छामीत्याह । अन्तरिक्षेणैवैनमुपयच्छति । न वा एतं मनुष्यो भर्तुमर्हति ।&amp;rdquo; इति । (प्रपा० ५ । अनु० ७ । विभा० २७)&lt;br&gt;&#xA;एतत्पाठेनोभयानुमतिसिद्धिं दर्शयति -&lt;br&gt;&#xA;&amp;ldquo;देवानां त्वा पितृणामनुमतो भर्तुँ शकेयमित्याह । देवैरेवैनं पितृभिरनुमत आदत्ते ।&amp;rdquo; इति । (प्रपा० ५ । अनु० ७ । विभा० २८)&lt;br&gt;&#xA;मन्त्रस्य पूर्वभागे तेजोऽनुप्रेहीत्यस्य तात्पर्यं दर्शयति -&lt;br&gt;&#xA;&amp;ldquo;वि वा एनमेतदर्धयन्ति । यत्पश्चात्प्रवृज्य पुरो जुह्वति । तेजोऽसि तेजोऽनुप्रेहीत्याह । तेज एवास्मिन्दधाति ।&amp;rdquo; इति । (प्रपा० ५ । अनु० ७ । विभा० २९)&lt;br&gt;&#xA;आहवनीयस्य पश्चिमभागे गार्हपत्यस्योत्तरदेशे प्रवर्ग्यं कृत्वा पुरः पूर्वस्यां दिश्याहवनीये जुह्वतीति यदस्ति एतेनैनं प्रवर्ग्यं (व्यर्धयन्ति) समृद्धिरहितं कुर्वन्ति । प्रवृञ्जनेनैव तेजसो गतत्वात् । अतस्तेजोऽनुप्रेहीत्युक्त्या द्रव्ये तेजः संपादितं भवति । मध्यमभागस्याहिंसापरत्वं दर्शयति -&lt;br&gt;&#xA;&amp;ldquo;दिविस्पृङ्मा मा हिँसीरन्तरिक्षस्पृङ्मा मा हिँसीः पृथिविस्पृङ्मा मा हिँसीरित्याहाहिँसायै (८) ।&amp;rdquo; इति । (प्रपा० ५ । अनु० ७ । विभा० ३०)&lt;br&gt;&#xA;तृतीयभागस्याऽऽशीःपरत्वं दर्शयति -&lt;br&gt;&#xA;&amp;ldquo;सुवरसि सुवर्मे यच्छ दिवं यच्च दिवो मा पाहीत्याह । आशिषमेवैतामाशास्ते ।&amp;rdquo; इति । (प्रपा० ५ । अनु० ७ । विभा० ३१)&lt;br&gt;&#xA;एतैर्मन्त्रैः साध्यं वातनामकथनं विधत्ते -&lt;br&gt;&#xA;&amp;ldquo;शिरो वा एतद्यज्ञस्य । यत्प्रवर्ग्यः । आत्मा वायुः । उद्यत्य वातनामान्याह । आत्मन्येव यज्ञस्य शिरः प्रतिदधाति ।&amp;rdquo; इति । (प्रपा० ५ । अनु० ७ । विभा० ३२)&lt;br&gt;&#xA;आहवनीयं प्रति नेतुं प्रवर्ग्यमुद्यत्य वातनामकथनेन वायोरात्मत्वादात्मन्येव यज्ञस्य शिरः प्रतिहितो(तं) भवति । तत्कथनमध्ये श्वासं वारयति -&lt;br&gt;&#xA;&amp;ldquo;अनवानम् । प्राणानाँ संतत्यै ।&amp;rdquo; इति । (प्रपा० ५ । अनु० ७ । विभा० ३३)&lt;br&gt;&#xA;अवानं श्वासः स यथा न भवति तथा पठेत् । तच्च प्राणानामविच्छेदाय भवति । मन्त्रसंख्यां विधत्ते -&lt;br&gt;&#xA;&amp;ldquo;पञ्चाऽऽह । पाङ्क्तो यज्ञः । यावानेव यज्ञः । तस्य शिरः प्रतिदधाति ।&amp;rdquo; इति । (प्रपा० ५ । अनु० ७ । विभा० ३४)&lt;br&gt;&#xA;धानाकरम्भादिहविष्पञ्चकयोगेन यज्ञः पाङ्क्तः । स च यावानस्ति तस्य सर्वस्य शिरो नामपञ्चकेन प्रतिहितं भवति । उत्तरपञ्चकस्य प्रथममन्त्रेऽग्निशब्देनाऽऽदित्यो विवक्षित इति दर्शयति -&lt;br&gt;&#xA;&amp;ldquo;अग्नये त्वा वसुमते स्वाहेत्याह । असौ वा आदित्योऽग्निर्वसुमान् । तस्मा एवैनं जुहोति ।&amp;rdquo; इति । (प्रपा० ५ । अनु० ७ । विभा० ३५)&lt;br&gt;&#xA;हविष्प्रक्षेपाभावेऽपि स्वाहाशब्दप्रयोगमात्रेण जुहोतीत्युच्यते । द्वितीयमन्त्रादौ सोमादिशब्दैः प्रसिद्धार्थतामेव विवक्षितां दर्शयति -&lt;br&gt;&#xA;&amp;ldquo;सोमाय त्वा रुद्रवते स्वाहेत्याह । चन्द्रमा वै सोमो रुद्रवान् । तस्मा एवैनं जुहोति । वरुणाय त्वाऽऽदित्यवते स्वाहेत्याह (१०) । अप्सु वै वरुण आदित्यवान् । तस्मा एवैनं जुहोति । बृहस्पतये त्वा विश्वदेव्यावते स्वाहेत्याह । ब्रह्म वै देवानां बृहस्पतिः । ब्रह्मण एवैनं जुहोति ।&amp;rdquo; इति । (प्रपा० ५ । अनु० ७ । विभा० ३६)&lt;br&gt;&#xA;अनन्तरमन्त्रे सवितृशब्देन संवत्सरस्य विवक्षां दर्शयति -&lt;br&gt;&#xA;&amp;ldquo;सवित्रे त्वर्भुमते विभुमते प्रभुमते वाजवते स्वाहेत्याह । संवत्सरो वै सवितर्भुमान्विभुमान्प्रभुमान्वाजवान् । तस्मा एवैनं जुहोति ।&amp;rdquo; इति । (प्रपा० ५ । अनु० ७ । विभा० ३७)&lt;br&gt;&#xA;अनन्तरमन्त्रे यमशब्देन प्राणस्य विवक्षां दर्शयति -&lt;br&gt;&#xA;&amp;ldquo;यमाय त्वाऽङ्गिरसे पितृमते स्वाहेत्याह । प्राणो वै यमोऽङ्गिरस्वान्पितृमान् (११) । तस्मा एवैनं जुहोति ।&amp;rdquo; इति । (प्रपा० ५ । अनु० ७ । विभा० ३८)&lt;br&gt;&#xA;वातानां मन्त्रानुपसंहरति -&lt;br&gt;&#xA;&amp;ldquo;एताभ्य एवैनं देवताभ्यो जुहोति ।&amp;rdquo; इति । (प्रपा० ५ । अनु० ७ । विभा० ३९)&lt;br&gt;&#xA;समुद्रादिभ्यो यमान्तेभ्यस्त्रयोदशमन्त्रोक्ताभ्यो देवताभ्यो होमः कृतो भवति । अनुष्ठेयमन्त्रसंख्यां प्रशंसति -&lt;br&gt;&#xA;&amp;ldquo;दश संपद्यन्ते । दशाक्षरा विराट् । अन्नं विराट् । विराजैवान्नाद्यमवरुन्धे ।&amp;rdquo; इति । (प्रपा० ५ । अनु० ७ । विभा० ४०)&lt;br&gt;&#xA;त्रयोदशसु त्रयाणां विकल्पार्थत्वेन पूर्वपञ्चकमुत्तरपञ्चकं चेत्येवमनुष्ठेयमन्त्राणां दशत्वसंपत्तिः, अतो विराजाऽन्नप्राप्तिः । अथ रौहिणपुरोडाशौ विधत्ते -&lt;br&gt;&#xA;&amp;ldquo;रौहिणाभ्यां वै देवाः सुवर्गं लोकमायन् । तद्रौहिणयो रौहिणत्वम् । यद्रौहिणौ भवतः । रौहिणाभ्यामेव तद्यजमानः सुवर्गं लोकमेति ।&amp;rdquo; इति । (प्रपा० ५ । अनु० ७ । विभा० ४१)&lt;br&gt;&#xA;स्वर्ग(र्गे) रोहत्याभ्यां पुरोडाशाभ्यामिति रौहिणौ ताभ्यां स्वर्गप्राप्तिः । रौहिणपुरोडाशयोर्दक्षिणोत्तरयोरपि होममन्त्रावुत्तरानुवाक आम्नास्यमानावपि पुरोडाशविधिप्रसङ्गादिहैवोपहृत्य व्याख्यास्ये(ये)ते -&lt;br&gt;&#xA;&amp;ldquo;अहर्ज्योतिः केतुना जुषताँ सुज्योतिर्ज्योतिषाँ स्वाहा रात्रिर्ज्योतिः केतुना जुषताँ सुज्योतिर्ज्योतिर्जुषताँ स्वाहेत्याह । आदित्यमेव तदमुष्मिंल्लोकेऽह्ना परस्ताद्दधार । रात्रिया अवस्तात् । तस्मादसावादित्योऽमुष्मिंल्लोकेऽहोरात्राभ्यां धृतः ॥&amp;rdquo; इति । (प्रपा० ५ । अनु० ७ । विभा० ४२)&lt;br&gt;&#xA;॥ मनुष्यनामानि पशवः सीदत्वित्याहेन्द्रायेत्याहार्धयति घ्नन्ति गृह्णात्याहिँसायै पञ्चाऽऽहाऽऽदित्यवते स्वाहेत्याह पितृमानेति चत्वारि च ॥&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठके सप्तमोऽनुवाकः ॥७॥उक्तार्थपरत्वं मन्त्रस्य दर्शयति -&lt;br&gt;&#xA;&amp;ldquo;विश्वा आशा दक्षिणसदित्याह । विश्वानेव देवान्प्रीणाति । अथो दुरिष्ट्या एवैनं पाति ।&amp;rdquo; इति । (प्रपा० ५ । अनु० ८ । विभा० १)&lt;br&gt;&#xA;अनेन मन्त्रेण देवप्रीतिर्भवति । यागे संभावितदोषाच्च यजमानं पालयति ।&lt;br&gt;&#xA;अयाट्शब्देन सर्वदेवानां भागसमृद्धिं दर्शयति -&lt;br&gt;&#xA;&amp;ldquo;विश्वान्देवानयाडिहेत्याह । विश्वानेव देवान्भागधेयेन समर्धयति ।&amp;rdquo; इति । (प्रपा० ५ । अनु० ८ । विभा० २)&lt;br&gt;&#xA;मन्त्रस्य पूर्वभागेणाश्विनोर्भागसमृद्धिं दर्शयति -&lt;br&gt;&#xA;&amp;ldquo;स्वाहाकृतस्य घर्मस्य मधोः पिबतमश्विनेत्याह । अश्विनावेव भागधेयेन समर्धयति ।&amp;rdquo; इति । (प्रपा० ५ । अनु० ८ । विभा० ३)&lt;br&gt;&#xA;उत्तरभागे स्वाहेत्युच्चारेण प्रवर्ग्येऽभिघारणं हविष्ट्वं च संपद्यत इति दर्शयति -&lt;br&gt;&#xA;&amp;ldquo;स्वाहाऽग्नये यज्ञियाय शं यजुर्भिरित्याह । अभ्येवैनं घारयति । अथो हविरेवाकः (१) ।&amp;rdquo; इति । (प्रपा० ५ । अनु० ८ । विभा० ४)&lt;br&gt;&#xA;अश्विना घर्मं पातमित्युक्त्या तयोर्भागसमृद्धिं दर्शयति -&lt;br&gt;&#xA;&amp;ldquo;अश्विना घर्मं पातँ हार्दिवानमहर्दिवाभिरूतिभिरित्याह । अश्विनावेव भागधेयेन समर्धयति ।&amp;rdquo; इति । (प्रपा० ५ । अनु० ८ । विभा० ५)&lt;br&gt;&#xA;अनुमँसातामिति पदेन द्यावापृथिव्योरनुज्ञा प्रार्थ्यत इति दर्शयति -&lt;br&gt;&#xA;&amp;ldquo;अनु वां द्यावापृथिवी मँसातामित्याहानुमत्यै ।&amp;rdquo; इति । (प्रपा० ५ । अनु० ८ । विभा० ६)&lt;br&gt;&#xA;चतुर्थ्यन्तस्येन्द्रशब्दस्य प्रथमतः प्रयोगे कारणं दर्शयति -&lt;br&gt;&#xA;&amp;ldquo;स्वाहेन्द्राय स्वाहेन्द्रा वडित्याह । इन्द्राय हि पुरो हूयते ।&amp;rdquo; इति । (प्रपा० ५ । अनु० ८ । विभा० ७)&lt;br&gt;&#xA;यस्मात्प्रधानदेवतारूपायेन्द्राय प्रथमत आहुतिः पश्चात्स्विष्टकृद्देवताया आहुतिर्युक्ता, तस्मादिन्द्रायेति मुख्यदेवताविवक्षया प्रथमप्रयोगः । अत्रानुष्ठनक्रमं विधत्ते -&lt;br&gt;&#xA;&amp;ldquo;आश्राव्याऽऽह घर्मस्य यजेति । वषट्कृते जुहोति । रक्षसामपहत्यै । अनुयजति स्वगाकृत्यै ।&amp;rdquo; इति । (प्रपा० ५ । अनु० ८ । विभा० ८)&lt;br&gt;&#xA;प्रथममाश्रावणं कृत्वा ततो घर्मस्य यजेति ब्रूयात् । हे होतर्घर्मस्य प्रवर्ग्यस्यानुष्ठानार्थं यज याज्यां पठ । एवं प्रैषमुक्त्वा ततो होत्रा याज्यापाठेन वषट्कृते सत्यश्विना घर्ममित्यनेन मन्त्रेण जुहुयात् । एतच्च रक्षसामपघाताय भवति । ततोऽनुवषट्कारे होत्रा प्रयुक्ते सति स्वाहेन्द्रा वडिति मन्त्रेण यजेत् । तच्च स्वगाकृत्यै स्वाधीनकरणायोपयुज्यते ।&lt;br&gt;&#xA;होममन्त्रेण सहोपस्थानमन्त्रस्य समानार्थतां दर्शयति -&lt;br&gt;&#xA;&amp;ldquo;घर्ममपातमश्विनेत्याह (२) । पूर्वमेवोदितम् । उत्तरेणाभिगृणाति ।&amp;rdquo; इति । (प्रपा० ५ । अनु० ८ । विभा० ९)&lt;br&gt;&#xA;अमँसातामित्यस्यातीतार्थवाचिशब्दस्य सिद्धानुज्ञापरत्वं दर्शयति -&lt;br&gt;&#xA;&amp;ldquo;अनु वां द्यावापृथिवी अमँसातामित्याहानुमत्यै ।&amp;rdquo; इति । (प्रपा० ५ । अनु० ८ । विभा० १०)&lt;br&gt;&#xA;अनन्तरमन्त्रभागस्य स्पष्टार्थतां दर्शयति -&lt;br&gt;&#xA;&amp;ldquo;तं प्राव्यं यथावण्णमो दिवे नमः पृथिव्या इत्याह । यथायजुरेवैतत् ।&amp;rdquo; इति । (प्रपा० ५ । अनु० ८ । विभा० ११)&lt;br&gt;&#xA;हविषः स्वर्गप्राप्तिपरत्वमनन्तरभागस्य दर्शयति -&lt;br&gt;&#xA;&amp;ldquo;तं प्राव्यं यथावण्णमो दिवे नमः पृथिव्या इत्याह । यथायजुरेवैतत् ।&amp;rdquo; इति । (प्रपा० ५ । अनु० ८ । विभा० १२)&lt;br&gt;&#xA;दिवं गच्छेति प्रार्थनाया हविषो लोकत्रयप्रतिष्ठापनार्थतां दर्शयति -&lt;br&gt;&#xA;&amp;ldquo;दिवं गच्छान्तरिक्षं गच्छ पृथिवीं गच्छेत्याह । एष्वेवैनं लोकेषु प्रतिष्ठापयति ।&amp;rdquo; इति । (प्रपा० ५ । अनु० ८ । विभा० १३)&lt;br&gt;&#xA;अथोत्तरवाक्याणां सर्वदिक्षु देवेषु पितृषु च हविषः प्रतिष्ठापनार्थतां दर्शयति -&lt;br&gt;&#xA;&amp;ldquo;पञ्च प्रदिशो गच्छेत्याह (3) । दिक्ष्वेवैनं प्रतिष्ठापयति । देवान्घर्मपान्गच्छ । पितॄन्घर्मपान्गच्छेत्याह । उभयेष्वेवैनं प्रतिष्ठापयति ।&amp;rdquo; इति । (प्रपा० ५ । अनु० ८ । विभा० १४)&lt;br&gt;&#xA;एतस्याभिवृद्धेर्मन्त्रोक्ताया वृष्टिहेतुत्वं दर्शयति -&lt;br&gt;&#xA;&amp;ldquo;यत्पिन्वते । वर्षुकः पर्जन्यो भवति । तस्मात्पिन्वमानः पुण्यः ।&amp;rdquo; इति । (प्रपा० ५ । अनु० ८ । विभा० १५)&lt;br&gt;&#xA;पिन्वते वर्धते पात्रस्योपर्युद्गच्छतीत्यर्थः । हविष उद्गमनं दिग्विशेषेण प्रशंसति -&lt;br&gt;&#xA;&amp;ldquo;यत्प्राङ्पिन्वते । तद्देवानाम् । यद्दक्षिणा । तत्पितृणाम् (४) । यत्प्रत्यक् । तन्मनुष्याणाम् । यदुदङ्ङ् । तद्रुद्राणाम् ।&amp;rdquo; इति । (प्रपा० ५ । अनु० ८ । विभा० १६)&lt;br&gt;&#xA;इत्थमभिवृद्धिं प्रशस्य प्रागुदग्दिशोः संधौ क्षरणं विधत्ते -&lt;br&gt;&#xA;&amp;ldquo;प्राञ्चमुदञ्चं पिन्वयति । देवत्राऽकः ।&amp;rdquo; इति । (प्रपा० ५ । अनु० ८ । विभा० १७)&lt;br&gt;&#xA;प्रागुदङ्मध्यवर्तिनमेतं प्रवर्ग्यमिष्टं पिन्वयति, अभिवृद्धं कुर्यात् । महावीरमध्ये तस्मिन्प्रदेशे दधिप्रक्षेपेणाभिवर्धयेत् । तेन देवत्रा देवेष्वकरेतं प्रवर्ग्यं करोति । पक्षान्तरं विधत्ते -&lt;br&gt;&#xA;&amp;ldquo;अथो खलु । सर्वा अनुदिशः पिन्वयति । सर्वा दिशः समेधन्ते ।&amp;rdquo; इति (प्रपा० ५ । अनु० ८ । विभा० १८)&lt;br&gt;&#xA;पात्रमध्ये सर्वा दिशोऽनुलक्ष्य दधिप्रक्षेपेण तद्धविरुद्गमयेत् । तेन सर्वा अपि दिशः सम्यग्वर्धन्ते । पात्रादुद्गतस्य हविषः परिधिभ्यो बहिर्देशे पतनं वारयितुं विधत्ते -&lt;br&gt;&#xA;&amp;ldquo;अन्तःपरिधि पिन्वयति (५) । तेजसोऽस्कन्दाय ।&amp;rdquo; इति । (प्रपा० ५ । अनु० ८ । विभा० १९)&lt;br&gt;&#xA;परिधीनामन्तरेव यथा पतति तथाऽभिवर्धयेत् । तथा सत्यविनाशितं तेजो भवति । मन्त्रेषु चतुर्थीविभक्तेस्तात्पर्यं दर्शयति -&lt;br&gt;&#xA;&amp;ldquo;इषे पीपिह्यूर्जे पीपिहीत्याह । इषमेवोर्जं यजमाने दधाति ।&amp;rdquo; इति । (प्रपा० ५ । अनु० ८ । विभा० २०)&lt;br&gt;&#xA;उत्तरमन्त्रेष्वप्येतदनुसंधेयम् । सर्वेषां यजमानार्थत्वे समाने सति पुनर्यजमानायेत्युक्तेस्तात्पर्यमाह -&lt;br&gt;&#xA;&amp;ldquo;यजमानाय पीपिहीत्याह । यजमानायैवैतामाशिषमाशास्ते ।&amp;rdquo; इति । (प्रपा० ५ । अनु० ८ । विभा० २१)&lt;br&gt;&#xA;यजमानस्य फलान्तरानुशासनायेयमुक्तिरित्यर्थः । अध्वर्योः स्वार्थं मह्यमित्युक्तिरिति दर्शयति -&lt;br&gt;&#xA;&amp;ldquo;मह्यं ज्यैष्ठ्याय पीपिहीत्याह । आत्मन एवैतामाशिषमाशास्ते ।&amp;rdquo; इति । (प्रपा० ५ । अनु० ८ । विभा० २२)&lt;br&gt;&#xA;मन्त्रस्य स्पष्टार्थतां दर्शयति -&lt;br&gt;&#xA;&amp;ldquo;त्विष्यै त्वा द्युम्नाय त्वेन्द्रियाय त्वा भूत्यै त्वेत्याह । यथा यजुरेवै तत् ।&amp;rdquo; इति । (प्रपा० ५ । अनु० ८ । विभा० २३)&lt;br&gt;&#xA;मन्त्रपाठेन ब्राह्मणजात्युचिते कर्मणि यजमानस्य स्थापनं दर्शयति -&lt;br&gt;&#xA;&amp;ldquo;धर्माऽसि सुधर्मा मे न्यस्मे ब्रह्माणि धारयेत्याह (६) । ब्रह्मन्नेवैनं प्रतिष्ठापयति ।&amp;rdquo; इति । (प्रपा० ५ । अनु० ८ । विभा० २४)&lt;br&gt;&#xA;मन्त्रशेषस्य निगदव्याख्यातत्वमभिप्रेत्य तत्स्वरूपमात्रमुपदर्शयति -&lt;br&gt;&#xA;&amp;ldquo;नेत्त्वा वातः स्कन्दयादिति ।&amp;rdquo; इति । (प्रपा० ५ । अनु० ८ । विभा० २५) ब्राह्मणादिविषयेषु मन्त्रत्रयेष्वनुषङ्गद्योतनाय पृथगुपदर्शनम् । अनेन मन्त्रेणाभिचारप्रयोगं विधत्ते -&lt;br&gt;&#xA;&amp;ldquo;यद्यभिचरेत् । अमुष्य त्वा प्राणे सादयाम्यमुना सह निरर्थं गच्छेति ब्रूयाद्यं द्विष्यात् । यमेव द्वेष्टि । तेनैनँ सह निरर्थं गमयति ।&amp;rdquo; इति ।&lt;br&gt;&#xA;यं शत्रुं यजमानो द्विष्यात्, शत्रुश्च यमेव यजमानं द्वेष्टि, ऐनं द्वेष्यं द्वेष्टारं चेत्युभयविधं शत्रुं स यजमानस्तेन महावीरेण सह निरर्थं पुरुषार्थाभावं प्रापयति ।&lt;br&gt;&#xA;प्रथममन्त्रे पूषञ्श(श)ब्देन बहुदेवताविवक्षां दर्शयति -&lt;br&gt;&#xA;&amp;ldquo;पूष्णे शरसे स्वाहेत्याह । या एव देवता हुतभागाः । ताभ्य एवैनं जुहोति ।&amp;rdquo; इति ।&lt;br&gt;&#xA;द्विविधा हि देवता हुतभागा अहुतभागाश्चेति । तथा चान्यत्राऽऽम्नातम् - &amp;ldquo;हुतादो वा अन्ये देवा अहुतादोऽन्ये&amp;rdquo; इति । तासु हुतभागाः सर्वा अप्यत्रोपलक्षितास्ताभ्यः सर्वाभ्य एनमुक्तं शकलं जुहोति । ग्रावशब्देन तज्जन्यध्वनिविवक्षां दर्शयति -&lt;br&gt;&#xA;&amp;ldquo;ग्रावभ्यः स्वाहेत्याह । या एवान्तरिक्षे वाचः (७) । ताभ्य एवैनं जुहोति ।&amp;rdquo; इति । प्रतिरशब्देन प्राणविवक्षां दर्शयति -&lt;br&gt;&#xA;&amp;ldquo;प्रतिरेभ्यः स्वाहेत्याह । प्राणा वै देवाः प्रतिराः । तेभ्य एवैनं जुहोति ।&amp;rdquo; इति ।&lt;br&gt;&#xA;द्यावापृथिवीशब्देन मुख्यार्थविवक्षां दर्शयति -&lt;br&gt;&#xA;&amp;ldquo;द्यावापृथिवीभ्याँ स्वाहेत्याह । द्यावापृथिवीभ्यामेवैनं जुहोति ।&amp;rdquo; इति ।&lt;br&gt;&#xA;घर्मपेभ्य इति विशेष्येण(षणेन) सोमयागं कृत्वा पितृलोकगतानां पितॄणां विवक्षां दर्शयति -&lt;br&gt;&#xA;&amp;ldquo;पितृभ्यो घर्मपेभ्यः स्वाहेत्याह । ये वै यज्वानः । ते पितरो घर्मपाः । तेभ्य एवैनं जुहोति ।&amp;rdquo; इति ।&lt;br&gt;&#xA;यज्वनां स्वकीययागकाले प्रवर्ग्यपानमस्तीति ते घर्मपाः ।&lt;br&gt;&#xA;अनेन मुख्यरुद्रस्य भागसमृद्धिं दर्शयति -&lt;br&gt;&#xA;रुद्राय रुद्रहोत्रे स्वाहेत्याह । रुद्रमेव भागधेयेन समर्धयति ।&amp;quot; इति । अस्य शकलस्याऽऽज्यपयःपिष्टलेपेषु सर्वेष्वञ्जनं विधत्ते -&lt;br&gt;&#xA;&amp;ldquo;सर्वतः समनक्ति । सर्वत एव रुद्रं निरवदयते ।&amp;rdquo; इति ।&lt;br&gt;&#xA;सर्वाञ्जनेन क्रूरदेवस्य रुद्रस्य सर्वतोऽपसारणं कृतं भवति । शकलपरित्यागस्य दिग्विशेषं विधत्ते -&lt;br&gt;&#xA;&amp;ldquo;उदञ्चं निरस्यति । एषा वै रुद्रस्य दिक् । स्वायामेव दिशि रुद्रं निरवदयते ।&amp;rdquo; इति ।&lt;br&gt;&#xA;ऐशान्याः समीपे वर्तत इत्युदीच्यपि रुद्रस्य दिग्भवति । हस्तेन जलस्पर्शनं विधत्ते -&lt;br&gt;&#xA;&amp;ldquo;अप उपस्पृशति मेध्यत्वाय ।&amp;rdquo; इति ।&lt;br&gt;&#xA;रुद्रार्थशकलस्पर्शेन यज्ञयोग्यत्वं विनष्टं पुनर्जलस्पर्शनेन तद्योग्यता संपद्यते । शकलपरित्यागकाले तद्दर्शनं निषेधति -&lt;br&gt;&#xA;&amp;ldquo;नान्वीक्षेत । यदन्वीक्षेत (९) । चक्षुरस्य प्रमायुकँ स्यात् । तस्मान्नान्वीक्ष्यः ।&amp;rdquo; इति ।&lt;br&gt;&#xA;प्रमायुकं विनश्वरम् ।&lt;br&gt;&#xA;मन्त्रद्वयेऽपि यजमानस्याऽऽयुर्वर्चःप्राप्तिं दर्शयति -&lt;br&gt;&#xA;&amp;ldquo;अपीपरो माऽह्नो रात्रियै मा पाह्येषा ते अग्ने समित्तया समिध्यस्वाऽऽयुर्मे दा वर्चसा माऽऽञ्जीरित्याह । आयुरेवास्मिन्वर्चो दधाति । अपीपरो मा रात्रिया अह्नो मा पाह्येषा ते अग्ने समित्तया समिध्यस्वाऽऽयुर्मे दा वर्चसा माऽऽञ्जीरित्याह । आयुरेवास्मिन्वर्चो दधाति ।&amp;rdquo; इति ।&lt;br&gt;&#xA;स्पष्टार्थतां दर्शयति -&lt;br&gt;&#xA;&amp;ldquo;अग्निर्ज्योतिर्ज्योतिरग्निः स्वाहा सूर्यो ज्योतिर्ज्योतिः सूर्यः स्वाहेत्याह । यथायजुरेवैतत् ।&amp;rdquo; इति ।&lt;br&gt;&#xA;अत्र मीमांसया भूः स्वाहेति मन्त्रं प्रथमप्रवर्ग्यकालीनाग्निहोत्रविषयत्वेन व्यवस्थापयति -&lt;br&gt;&#xA;&amp;ldquo;ब्रह्मवादिनो वदन्ति । होतव्यमग्निहोत्राँ३ न होतव्या३मिति (१०) । यद्यजुषा जुहुयात् । अयथापूर्वमाहुती जुहुयात् । यन्न जुहुयात् । अग्निः पराभवेत् । भूः स्वाहेत्येव होतव्यम् । यथापूर्वमाहुती जुहोति । नाग्निः पराभवति ।&amp;rdquo; इति ।&lt;br&gt;&#xA;अत्र प्रथमप्रवर्ग्ये प्रातःकालीने तदीयद्रव्येणाग्निहोत्रं जुहुयान्न वेति विचारः । होमपक्षे प्रथमाम्नातेनाग्निर्ज्योतिरिति मन्त्रेण होतव्यम् । स च मन्त्रो नित्याग्निहोत्रे सायंकालीनः, अतो यथापूर्वमनुष्ठानं न स्यात् । अहोमपक्षे त्वाहुत्यभावादग्निः क्षुधया पराभूतो भवेत् । अतो दोषद्वयपरिहाराय भूः स्वाहेति मन्त्रेण प्रथमप्रवर्ग्यकाले जुहुयात् । ततः सायमग्निर्ज्योतिरिति मन्त्रः । परेद्युः प्रातः सूर्यो ज्योतिरिति मन्त्रः । एवं सति यथापूर्वं नित्याग्निहोत्रवदेवेमा आहुतीर्जुहोति । अग्निश्चाहुतिसद्भावान्न पराभवति ।&lt;br&gt;&#xA;मधुशब्देन स्वादुत्वं विवक्षितमिति दर्शयति -&lt;br&gt;&#xA;&amp;ldquo;हुतँ हविर्मधु हविरित्याह । स्वदयत्येवैनम् ।&amp;rdquo; इति ।&lt;br&gt;&#xA;अग्निशब्देन प्राणविवक्षां दर्शयति -&lt;br&gt;&#xA;&amp;ldquo;इन्द्रतमेऽग्नावित्याह (११) । प्राणो वा इन्द्रतमोऽग्निः । प्राण एवैनमिन्द्रतमेऽग्नौ जुहोति ।&amp;rdquo; इति ।&lt;br&gt;&#xA;मा मा हिँसीरिति प्रार्थनायाः क्षरणादिहिंसापरिहारार्थत्वं दर्शयति -&lt;br&gt;&#xA;&amp;ldquo;पिता नोऽसि मा मा हिँसीरित्याहाहिँसायै ।&amp;rdquo; इति ।&lt;br&gt;&#xA;अश्यामेत्यस्य लिङ्प्रत्ययस्याऽऽशीरर्थविवक्षां दर्शयति -&lt;br&gt;&#xA;&amp;ldquo;अश्याम ते देव घर्म मधुमतो वाजवतः पितुमत इत्याह । आशिषमेवैतामाशास्ते ।&amp;rdquo; इति ।&lt;br&gt;&#xA;मा मा हिंसीरित्यनेन देवताशरीरभक्षणप्रयुक्तहिंसानिवारणविवक्षां दर्शयति -&lt;br&gt;&#xA;&amp;ldquo;स्वधाविनोऽशीमहि त्वा मा मा हिँसीरित्याहाहिँसायै ।&amp;rdquo; इति ।&lt;br&gt;&#xA;उक्तमन्त्रसाध्यं भक्षणं विधत्ते -&lt;br&gt;&#xA;&amp;ldquo;तेजसा वा एते व्यृध्यन्ते । ये प्रवर्ग्येण चरन्ति । प्राश्नन्ति । तेज एवाऽऽत्मन्दधते (१२) ।&amp;rdquo; इति ।&lt;br&gt;&#xA;प्रवर्ग्यप्रचरणप्रयासेन क्षीणा शक्तिर्हविर्भक्षणेन समाहिता भवति । नियमान्विधत्ते -&lt;br&gt;&#xA;&amp;ldquo;संवत्सरं न माँ समश्नीयात् । न रामामुपेयात् । न मृन्मयेन पिबेत् । नास्य राम उच्छिष्टं पिबेत् । तेज एव तत्सँश्यति ।&amp;rdquo; इति ।&lt;br&gt;&#xA;प्रवर्ग्यानुष्ठायी संवत्सरमात्रं मांसं न भक्षयेत् । स्त्रियं नोपेयात् । मृन्मयेन कारकादिना जलं न पिबेत् । अस्य यजमानस्योच्छिष्टं रामो रमणीयः पुत्रो न पिबेत् । तत्तेन नियमेन स्वकीयं तेज एव सम्यक्तीक्ष्णीकरोति । यथोक्तं संवत्सरमांसवर्जनादिव्रतं प्रशंसति -&lt;br&gt;&#xA;&amp;ldquo;देवासुराः संयत्ता आसन् । ते देवा विजयमुपयन्तः । विभ्राजि सौर्ये ब्रह्म सन्यदधत । यत्किञ्च दिवाकीर्त्यम् । तदेतेनैव व्रतेनागोपायत् । तस्मादेतद्व्रतं चार्यम् । तेजसो गोपीथाय । तस्मादेतानि यजूँषि विभ्राजः सौर्यस्येत्याहुः ।&amp;rdquo; इति ।&lt;br&gt;&#xA;देवाश्चासुराश्च यदा परस्परं योद्धुं संनद्धा आसंस्तदानीं ते देवा विजयं प्राप्तुमिच्छन्तः सूर्यस्य पुत्रे विभ्राण्नामके देवे ब्रह्म वेदजातं सम्यङ्निहितवन्तः । स च विभ्राड्देवो वेदे यत्किञ्चिद्दिवाकीर्त्यमहन्येव पठनीयमनुवाकजातमस्ति, तत्सर्वमेतेन पूर्वोक्तनिरूपणेनैव व्रतेन युक्तो रक्षितवान्, तस्मात्कारणाद्दिवाकीर्त्येन प्रवर्ग्याध्यायेनानुष्ठानं कुर्वता पुरुषेण पूर्वोक्तमेतद्व्रतं चरणीयम् । यस्माद्विभ्राण्नामको देवो दिवाकीर्त्यानि नमो वाचे या चोदितेत्यादीनि यजूंषि रक्षितवान्, तस्मादेतानि यजूंषि सूर्यपुत्रस्य विभ्राड्देवस्य संबन्धीनीत्येवमभिज्ञाः कथयन्ति । तदीयानुष्ठाने तेजोरक्षणार्थं व्रतचरणम् ।&lt;br&gt;&#xA;एतन्मन्त्रद्वयसाध्यं घर्मपात्रसाधनं विधत्ते -&lt;br&gt;&#xA;&amp;ldquo;स्वाहा त्वा सूर्यस्य रश्मिभ्य इति प्रातः सँसादयति । स्वाहा त्वा नक्षत्रेभ्य इति सायम् । एता वा एतस्य देवताः । ताभिरेवैनँ समर्धयति ॥&amp;rdquo; (१३) इति ।&lt;br&gt;&#xA;॥ अकरश्विनेत्याह प्रदिशो गच्छेत्याह पितृणामन्तःपरिधि पिन्वयति धारयेत्याह वाचो घर्मपास्तेभ्य एवैनं जुहोत्यन्वीक्षेत होतव्या३मित्यग्नावित्याह दधतेऽगोपायत्सप्त च ॥&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठकेऽष्टमोऽनुवाकः ॥८॥एतन्मन्त्रसाध्यं होमं विधत्ते -&lt;br&gt;&#xA;&amp;ldquo;घर्म या ते दिवि शुगिति तिस्र आहुतीर्जुहोति । छन्दोभिरेवास्यैभ्यो लोकेभ्यः शुचमवजयते ।&amp;rdquo; इति ।&lt;br&gt;&#xA;अस्य घर्मस्य संबन्धिनीं शुचं छन्दोदेवताभिरेव सहायभूताभिर्लोकत्रयादपनयति । प्रदीप्यमानस्य शलाकामुष्टेर्धारणे क्रमेण मुखनाभिजानुप्रमाणानि हस्तेनाभिनीय विधत्ते -&lt;br&gt;&#xA;&amp;ldquo;इयत्यग्रे जुहोति । अथेयत्यथेयति । त्रय इमे लोकाः । एभ्य एव लोकेभ्यः शुचमवजयते ।&amp;rdquo; इति ।&lt;br&gt;&#xA;अग्रे प्रथममियत्यास्यदघ्ने देशे(धारयित्वा) जुहोति । अथानन्तरमियति नाभिदघ्ने देशे धारयित्वा जुहोति । अथानन्तरमियति जानुदघ्ने देशे धारयित्वा जुहोति । एते च त्रयो देशा लोकत्रयरूपाः, अतो लोकेभ्यः शुचं निराकरोति । कल्पः - &amp;ldquo;आहवनीय एवैनमनुप्रहरत्यनु नोऽद्यानुमतिरिति परिश्रिते प्रतिप्रस्थाता पत्नीमुदानयत्यन्विदनुमते त्वम्&amp;rdquo; इति । अनु नो द्यानुमतिरित्येकस्या ऋचः प्रतीकम् । अन्विदनुमते त्वमित्यपरस्या ऋचः प्रतीकम् । एते ऋचाविदं वामास्ये हविरित्यनुवाके व्याख्याते । अनयोर्देवतानुरूपतां दर्शयति -&lt;br&gt;&#xA;&amp;ldquo;अनु नोऽद्यानुमतिरित्याहानुमत्यै ।&amp;rdquo; इति ।&lt;br&gt;&#xA;अस्य मन्त्रस्य लोकत्रयधारणे तात्पर्यं दर्शयति -&lt;br&gt;&#xA;&amp;ldquo;दिवस्त्वा परस्पाया इत्याह । दिव एवेमाल्ँ लोकान्दधार ।&amp;rdquo; इति । दिवो द्युलोकदेवताया रक्षणेन लोकत्रयं धृतं भवतीत्यर्थः । लोकविषयमन्त्रानन्तरं ब्राह्मणादिजातिविषयमन्त्रेण लोकेषु प्रजानां धारणं सिध्यतीति दर्शयति -&lt;br&gt;&#xA;&amp;ldquo;ब्रह्मणस्त्वा परस्पाया इत्याह (१) । एष्वेव लोकेषु प्रजा दधार ।&amp;rdquo; इति ।&lt;br&gt;&#xA;ब्रह्मक्षत्त्रादिप्रजाविषया(य)(मन्त्रा)नन्तरं प्राणचक्षुरादिविषयमन्त्रेण प्रजासु प्राणधारणसिद्धिं दर्शयति -&lt;br&gt;&#xA;&amp;ldquo;प्राणस्य त्वा परस्पाया इत्याह । प्रजास्वेव प्राणान्दधार ।&amp;rdquo; इति ।&lt;br&gt;&#xA;प्रवर्ग्यस्य पूर्वदिश्युद्वासनं विधत्ते -&lt;br&gt;&#xA;&amp;ldquo;शिरो वा एतद्यज्ञस्य । यत्प्रवर्ग्यः । असौ खलु वा आदित्यः प्रवर्ग्यः । तं यद्दक्षिणा प्रत्यञ्चमुदञ्चमुद्वासयेत् । जिह्मं यज्ञस्य शिरो हरेत् । प्राञ्चमुद्वासयति । पुरस्तादेव यज्ञस्य शिरः प्रतिदधाति (२) । प्राञ्चमुद्वासयति । तस्मादसावादित्यः पुरस्तादुदेति ।&amp;rdquo; इति ।&lt;br&gt;&#xA;प्रवर्ग्यस्य यज्ञशिरोरूपस्य दक्षिणादिषु तिसृषु दिक्षूद्वासने सति शिरो जिह्मं कुटिलं यथा भवति तथा हृतं स्यात् । अतः पुरस्तादेवाऽऽर्जवेन यज्ञशिरःप्रतिधानाय प्रवर्ग्यं प्राङ्मुखमेवोद्वासयेत् । किंच प्रवर्ग्यस्याऽऽदित्यरूपत्वादादित्यस्य च पुरस्तादेवोदयात्प्रागुद्वासनं युक्तम् । शफादीनां तत्र नयनं विधत्ते -&lt;br&gt;&#xA;&amp;ldquo;शफोपयमान्धवित्राणि धृष्टी इत्यन्ववहरन्ति । सात्मानमेवैनँ सतनुं करोति ।&amp;rdquo; इति ।&lt;br&gt;&#xA;तप्तस्य महावीरस्य हस्तेन स्प्रष्टुमशक्यत्वात्तद्धारणार्थौ काष्ठविशेषौ शफौ । उपयमः पात्रविशेषः । धृष्टी अङ्गारनिर्हरणाद्यर्थौ साधनविशेषौ । साधनान्तराणामप्युपदर्शनार्थ इति शब्दः । एतानि सर्वाण्यपि महावीरमनुप्रवर्ग्योद्वासनदेशे हरेयुः । तेनैनं प्रवर्ग्यमात्मसहितं शरीरसहितं करोति । एतद्वेदनं प्रशंसति -&lt;br&gt;&#xA;&amp;ldquo;सात्माऽमुष्मिल्ँ लोके भवति । य एवं वेद ।&amp;rdquo; इति ।&lt;br&gt;&#xA;साधनानां कारणं वृक्षविशेषं विधत्ते -&lt;br&gt;&#xA;&amp;ldquo;औदुम्बराणि भवन्ति । ऊर्ग्वा उदुम्बरः । ऊर्जमेवावरुन्धे ।&amp;rdquo; इति ।&lt;br&gt;&#xA;उदुम्बरफलस्य भक्ष्यत्वेनोर्ग्रूपत्वात्तद्वृक्षेणोर्क्प्राप्तिः । गमनकाले साधनीभूतं सामगानं विधत्ते -&lt;br&gt;&#xA;&amp;ldquo;वर्त्मना वा अन्वित्य (३) । यज्ञँ रक्षाँसि जिघाँसन्ति । साम्ना प्रस्तोताऽन्ववैति । साम वै रक्षोहा । रक्षसामपहत्यै ।&amp;rdquo; इति ।&lt;br&gt;&#xA;गमनवेलायां प्रस्तोतुं सामगानेन सहितः प्रस्तोता तान्सर्वाननुगच्छेत् । साम्नो रक्षोघ्नत्वात्तद्गानं रक्षोपघाताय भवति । यदुक्तं सूत्रकारेण - &amp;ldquo;सर्वे सहपत्नीकास्त्रिः साम्नो निधनमुपयन्त्यर्धाध्वे द्वितीयं प्राप्यापरेणोत्तरवेदिं तृतीयम्&amp;rdquo; इति । तदिदं विधास्यन्नादौ प्रस्तोतुर्निधनावृत्तिं विधत्ते -&lt;br&gt;&#xA;&amp;ldquo;त्रिर्निधनमुपैति । त्रय इमे लोकाः । एभ्य एव लोकेभ्यो रक्षाँस्यपहन्ति ।&amp;rdquo; इति ।&lt;br&gt;&#xA;पञ्चभागयुक्तस्य साम्नश्चरमो भागो निधनं तत्त्रिवारं पठेत् । तेन लोकत्रयाद्रक्षसामपहतिर्भवति । पत्नीसहितानां सर्वेषां प्रस्तोतृनिधनभागोच्चारणं विधत्ते -&lt;br&gt;&#xA;&amp;ldquo;पुरुषः पुरुषो निधनमुपैति । पुरुषः पुरषो हि रक्षस्वी । रक्षसामपहत्यै (४) ।&amp;rdquo; इति ।&lt;br&gt;&#xA;सर्वेष्वपि पुरुषेषु बाधकानि रक्षांस्यनुगच्छन्ति, अतः सर्वोऽपि पुरुषो रक्षस्वी । निधनपाठेन तानि रक्षांस्यपहन्यन्ते । उद्वासनदेशे हिरण्यस्थापनं विधत्ते -&lt;br&gt;&#xA;&amp;ldquo;यत्पृथिव्यामुद्वासयेत् । पृथिवीँ शुचाऽर्पयेत् । यदप्सु । अपः शुचाऽर्पयेत् । यदोषधीषु । ओषधीः शुचाऽर्पयेत् । यद्वनस्पतिषु । वनस्पतीञ्छुचाऽर्पयेत् । हिरण्यं निधायोद्वासयति । अमृतं वै हिरण्यम् (५) । अमृत एवैनं प्रतिष्ठापयति ।&amp;rdquo; इति ।&lt;br&gt;&#xA;प्रवर्ग्यस्य दाहकत्वात्पृथिव्यादीनां दाहो मा भूदिति हिरण्ये तदुद्वासनम् । अग्निसंयोगेऽपि विनाशाभावाद्धिरण्यममृतम् । अतस्तत्रैव प्रवर्ग्यं प्रतिष्ठापयति ।&lt;br&gt;&#xA;एतन्मन्त्रसाध्यं परिषेचनं विधत्ते -&lt;br&gt;&#xA;&amp;ldquo;वल्गुरसि शंयुधाया इति त्रिः परिषिञ्चन्पर्येति । त्रिवृद्वा अग्निः । यावानेवाग्निः । तस्य शुचँ शमयति ।&amp;rdquo; इति ।&lt;br&gt;&#xA;आहवनीयादिरूपेणाग्नेस्त्रिगुणत्वात्त्रिवारपरिषेचनेन सर्वस्याग्नेः शोकः शाम्यति ।&lt;br&gt;&#xA;एतन्मन्त्रसाध्यां प्रदक्षिणावृत्तिं विधत्ते -&lt;br&gt;&#xA;&amp;ldquo;त्रिः पुनः पर्येति । षट्सम्पद्यन्ते । षड्वा ऋतवः । ऋतुभिरेवास्य शुचँ शमयति ।&amp;rdquo; इति । त्रीणि प्रदक्षिणानि त्रीण्यप्रदक्षिणानीति षट्सम्पत्तिः ।&lt;br&gt;&#xA;मन्त्रस्य भूमिनाभिपरत्वं दर्शयति -&lt;br&gt;&#xA;&amp;ldquo;चतुःस्रक्तिर्नाभिर्ऋतस्येत्याह (६) । इयं वा ऋतम् । तस्या एष एव नाभिः । यत्प्रवर्ग्यः । तस्मादेवमाह ।&amp;rdquo; इति ।&lt;br&gt;&#xA;प्रवर्ग्यहोमाधारत्वादुत्तरवेदिः प्रवर्ग्य इत्युच्यते ।&lt;br&gt;&#xA;सदःशब्देन भूमिविवक्षां दर्शयति -&lt;br&gt;&#xA;&amp;ldquo;सदो विश्वायुरित्याह । सदो हीयम् ।&amp;rdquo; इति ।&lt;br&gt;&#xA;अनेन मन्त्रेण शत्रुनिराकरणं दर्शयति -&lt;br&gt;&#xA;&amp;ldquo;अप द्वेषो अप ह्वर इत्याह भ्रातृव्यापनुत्यै ।&amp;rdquo; इति ।&lt;br&gt;&#xA;एतन्मन्त्रसाध्यं पूरणं विधत्ते -&lt;br&gt;&#xA;&amp;ldquo;घर्मैतत्तेऽन्नमेतत्पुरीषमिति दध्ना मधुमिश्रेण पूरयति । ऊर्ग्वा अन्नाद्यं दधि । ऊर्जैवैनमन्नाद्येन समर्धयति (७) ।&amp;rdquo; इति ।&lt;br&gt;&#xA;ऊर्क्शब्देन स्वादुत्वमुच्यते । अन्नाद्यशब्देनोदरपूर्तिहेतुत्वम् । वेदनं प्रशंसति -&lt;br&gt;&#xA;&amp;ldquo;अनशनायुको भवति । य एवं वेद ।&amp;rdquo; इति ।&lt;br&gt;&#xA;अनशनेच्छाशीलोऽशनायुको दरिद्रः । अनशनायुकस्तृप्तः ।&lt;br&gt;&#xA;मन्त्राक्षरैः प्रवर्ग्यमहिम्नः स्पष्टप्रतिभानं दर्शयति -&lt;br&gt;&#xA;&amp;ldquo;रन्तिर्नामासि दिव्यो गन्धर्व इत्याह । रूपमेवास्यै तन्महिमानँ रन्ति बन्धुतां व्याचष्टे ।&amp;rdquo; इति ।&lt;br&gt;&#xA;रन्तिर्बन्धुत्वं रमणहेतुत्वात् । मन्त्रस्य यत्स्वरूपमस्ति रन्त्यादिशब्दोपेतमेतदेव प्रवर्ग्यस्य बन्धुत्वलक्षणं महिमानं प्रकाशयति ।&lt;br&gt;&#xA;मन्त्रस्याऽऽशीरर्थतां दर्शयति -&lt;br&gt;&#xA;&amp;ldquo;समहमायुषा सं प्राणेनेत्याह । आशिषमेवैतामाशास्ते ।&amp;rdquo; इति ।&lt;br&gt;&#xA;मन्त्रस्य परविनाशपरत्वेनाभिचाररूपतां दर्शयति -&lt;br&gt;&#xA;&amp;ldquo;व्यसौ योऽस्मान्द्वेष्टि यं च वयं द्विष्म इत्याह । अभिचार एवास्यैषः ।&amp;rdquo; इति ।&lt;br&gt;&#xA;अस्य शत्रोरेष मन्त्रपाठो यजमानेन कृतोऽभिचारः । तेनासौ विनश्यतीत्यर्थः ।&lt;br&gt;&#xA;प्रथमपादे विशेषणयोः प्रसिद्धिं दर्शयति -&lt;br&gt;&#xA;&amp;ldquo;अचिक्रदद्वृषा हरिरित्याह । वृषा ह्येषः (८) । वृषा हरिः ।&amp;rdquo; इति ।&lt;br&gt;&#xA;यथा वृषत्वं प्रसिद्धं तथा हरित्वमपीति वक्तुं वृषेति पुनरुक्तिः । द्वितीयपादस्य स्तुतिपरतां दर्शयति -&lt;br&gt;&#xA;&amp;ldquo;महान्मित्रो न दर्शत इत्याह । स्तौत्येवैनमेतत् ।&amp;rdquo; इति ।&lt;br&gt;&#xA;समुद्रयोनिशब्दस्य तात्पर्यं दर्शयति -&lt;br&gt;&#xA;&amp;ldquo;चिदसि समुद्रयोनिरित्याह । स्वामेवैनं योनिं गमयति ।&amp;rdquo; इति ।&lt;br&gt;&#xA;समुद्रादिकं जगत्कर्मरूपां स्वकीयां योनिं प्रापयति । यद्वा समुद्रो योनिर्यस्य प्रवर्ग्यस्येति बहुव्रीहिः । समुद्रसदृशः परमात्मा तस्य कारणम्, ततो मन्त्रपाठेन स्वकीययोनिप्राप्तिः । वैकल्यप्रयुक्तहिंसापरिहारार्थतां नमस्कारस्य दर्शयति -&lt;br&gt;&#xA;&amp;ldquo;नमस्ते अस्तु मा मा हिँसीरित्याहाहिँसायै ।&amp;rdquo; इति ।&lt;br&gt;&#xA;विश्वावसुवृत्तान्तस्मरणस्य विकलाङ्गसमाधानार्थत्वं दर्शयति -&lt;br&gt;&#xA;&amp;ldquo;विश्वावसुँ सोमगन्धर्वमित्याह । यदेवास्य क्रियमाणस्यान्तर्यन्ति । तदेवास्यै तेनाऽऽप्याययति ।&amp;rdquo; इति ।&lt;br&gt;&#xA;अनुष्ठीयमानस्य प्रवर्ग्यस्य यदङ्गमृत्विजोऽन्तर्हितं कुर्वन्ति, तदङ्गमेतेन वृत्तान्तस्मरणेन समृद्धं करोति । गन्धर्वेणाऽऽपादितस्य वैकल्यस्याद्भिरिन्द्रेण च समाहितत्वात्तदनुस्मरणस्य समाधानार्थत्वं युक्तम् ।&lt;br&gt;&#xA;पूर्वमन्त्रे यथाऽङ्गवैकल्यसमाधानहेतुत्वं तद्वदस्यापि वैकल्यसमाधानहेतुतां दर्शयति -&lt;br&gt;&#xA;&amp;ldquo;विश्वावसुरभि तन्नो गृणत्वित्याह (९) । पूर्वमेवोदितम् । उत्तरेणाभिगृणाति ।&amp;rdquo; इति ।&lt;br&gt;&#xA;चतुर्थपादे धीरक्षणेनर्तुसमृद्धिर्विवक्षितेति दर्शयति -&lt;br&gt;&#xA;&amp;ldquo;धियो हिन्वानो धिय इन्नो अव्यादित्याह । ऋतूनेवास्मै कल्पयति ।&amp;rdquo; इति ।&lt;br&gt;&#xA;ऋतवो यदा स्व स्वकार्यकरास्तदा प्राणिनां बुद्धयः स्वस्था भवन्ति । अतो धीरक्षणमृतुषु प्रवाहरूपेण प्रवर्तते ।&lt;br&gt;&#xA;अत्र जलवाचिनाऽमृतशब्देन मरणरहितानां प्राणानामपि सूचनं दर्शयति -&lt;br&gt;&#xA;&amp;ldquo;प्राऽऽसां गन्धर्वो अमृतानि वोचदित्याह । प्राणा वा अमृताः । प्राणानेवास्मै कल्पयति ।&amp;rdquo; इति ।&lt;br&gt;&#xA;अमृतशब्दपाठेन यजमानस्य प्राणान्सुस्थितान्करोति ।&lt;br&gt;&#xA;अत्र प्रवर्ग्यस्य देवत्वं सर्वदेवप्रमाणं च प्रसिद्धमित्येतद्दर्शयति -&lt;br&gt;&#xA;&amp;ldquo;एतत्त्वं देव घर्म देवो देवानुपागा इत्याह । देवो ह्येष सन्देवानुपैति ।&amp;rdquo; इति ।&lt;br&gt;&#xA;यजमानस्य मनुष्यत्वं मनुष्यप्राप्तिश्च प्रसिद्धेत्येतद्दर्शयति -&lt;br&gt;&#xA;&amp;ldquo;इदमहं मनुष्यो मनुष्यानित्याह (१०) । मनुष्यो हि । एष सन्मनुष्यानुपैति ।&amp;rdquo; इति ।&lt;br&gt;&#xA;सोमपानप्रार्थनायां कारणं दर्शयति -&lt;br&gt;&#xA;&amp;ldquo;ईश्वरो वै प्रवर्ग्यमुद्वासयन् । प्रजां पशून्सोमपीथमनृद्वासः सोमपीथानु मेहि । सह प्रजया सह रायस्पोषेणेत्याह । प्रजामेव पशून्सोमपीथमात्मन्धत्ते ।&amp;rdquo; इति ।&lt;br&gt;&#xA;यः प्रवर्ग्यमुद्वासयति, असौ तदानीं तं प्रवर्ग्यमनु स्वकीयां प्रजां पुत्रादिकां पशून्गवादीन्सोमपीथं करिष्यमाणं सोमपानं चोद्वास ईश्वर उद्वासयितुं समर्थो भवति । प्रवर्ग्योद्वासनमनु सर्वमिदं नश्यतीत्यर्थः । अतः सोमपीथेत्यादिमन्त्रपाठेन प्रजादिकं स्वात्मनि संपादयति । प्रथमपादस्याऽऽशीःपरतां दर्शयति -&lt;br&gt;&#xA;&amp;ldquo;सुमित्रा न आप ओषधयः सन्त्वित्याह । आशिषमेवैतामाशास्ते ।&amp;rdquo; इति ।&lt;br&gt;&#xA;उत्तरभागस्य शत्रुविषयाभिचारत्वं दर्शयति -&lt;br&gt;&#xA;&amp;ldquo;दुर्मित्रास्तस्मै भूयासुर्योऽस्मान्द्वेष्टि यं च वयं द्विष्म इत्याह । अभिचार एवास्यैषः ।&amp;rdquo; इति ।&lt;br&gt;&#xA;एतन्मन्त्रसाध्यं होमं विधत्ते -&lt;br&gt;&#xA;&amp;ldquo;प्र वा एषोऽस्माल्लोकाच्यवन्ते । यः प्रवर्ग्यमुद्वासयति । उदु त्यं चित्रमिति सौरीभ्यामृग्भ्यां पुनरेत्य गार्हपत्ये जुहोति । अयं वै लोको गार्हपत्यः । अस्मिन्नेव लोके प्रतितिष्ठति । असौ खलु वा आदित्यः सुवर्गो लोकः । यत्सौरी भवतः । तेनैव सुवर्गाल्लोकान्नैति ॥&amp;rdquo; (११) इति ।&lt;br&gt;&#xA;प्रवर्ग्यस्योद्वासनेन स्वयमेवास्माल्लोकाद्भ्रष्टो भवति । गार्हपत्यस्यैतल्लोकरूपत्वेन तत्र होमे सति स्वयमस्मिल्ँ लोके प्रतिष्ठितो भवति । आदित्यस्य स्वर्गलोकरूपत्वात्सौरमन्त्रेण स्वर्गादपि भ्रंशो न भवति ।&lt;br&gt;&#xA;॥ ब्रह्मणस्त्वा परस्पाया इत्याह दधात्यन्वित्य रक्षस्वी रक्षसामपहत्यै वै हिरण्यमाहार्धयति ह्येष गृणात्वित्याह मनुष्यानित्याहास्यैषोऽष्टौ च ॥&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठके नवमोऽनुवाकः ॥९॥शाखान्तरे यानि प्रवर्ग्यसामानि तेषामाधारभूता ये मन्त्रास्तान्विधत्ते -&lt;br&gt;&#xA;&amp;ldquo;प्रजापतिं वै देवा शुक्रं पयोऽदुह्रन् । तदेभ्यो न व्यभवत् । तदग्निर्व्यकरोत् । तानि शुक्रियाणि सामान्यभवन् । तेषां यो रसोऽत्यक्षरन् । तानि शुक्रयजूँष्यभवन् । शुक्रियाणां वा एतानि शुक्रियाणि । सामपयसं वा एतयोरन्यत् । देवानामन्यत्पयः । यद्गोः पयः(१)। तत्साम्नः पयः । यदजायै पयः । तद्देवानां पयः । तस्माद्यत्रैतैर्यजुर्भिश्चरन्ति । तत्पयसा चरन्ति । प्रजापतिमेव तद्देवान्पयसाऽन्नाद्येन समर्धयन्ति ।&amp;rdquo; इति ।&lt;br&gt;&#xA;पुरा कदाचिद्देवाः सर्वे प्रजापतिं कामधेनुं कृत्वा शुक्रं पयः प्रवर्ग्यरूपं क्षीरं दुग्धवन्तः । तदेकमेव भूत्वा देवेभ्यो न व्यभवत्, बहूनां देवानामर्थे विविधं नाभूत् । अतः सर्वेषां भोगाय न पर्याप्तम् । तदानीमग्निस्तदेकं पयो विविधमकरोत् । तानि विविधानि पयांसि शुक्रियाणि प्रवर्ग्यसंबन्धीनि सामान्यभवन् । तेषां च पयोरूपाणां साम्नां यो रसोऽत्यक्षरत्तेभ्योऽस्रवत्, तानि सामभ्यः स्रुतानि साराणि शुक्रयजूंषि प्रवर्ग्यसंबन्धिनो मन्त्रा आसन् । शुक्रियाणां प्रवर्ग्यसंबन्धिनां साम्नां संबन्धीनि प्रवर्ग्ययोग्याण्येतानि यजूंषि । इत्थं प्रवर्ग्याङ्गमन्त्रोत्पत्तिरुक्ता, अथ द्रव्यमुच्यते - एतयोर्वक्ष्यमाणयोर्द्वयोः पयसोर्मध्येऽन्यदेकं सामपयसं साम्नां प्रियं क्षीरम् । अन्यद्देवानां प्रियम् । तदुभयं विभज्य प्रदर्श्यते - तत्र गव्यं सामदेवतायाः प्रियम् । अजाक्षीरं देवानां प्रियम् । यस्मादेवं मन्त्रोत्पत्तिः क्षीरद्वयं चैतादृशं तस्माद्यत्र कर्मण्येतैर्यजुर्भिः प्रवर्ग्यमन्त्रैश्चरन्त्यनुतिष्ठन्ति, तत्तत्र कर्मणि द्विविधेन पयसा चरन्ति । शुक्रियमन्त्रैः क्षीरद्वयं जुहुयादिति मन्त्रद्रव्यविशिष्टकर्मविधिरयं द्रष्टव्यः । तेन कर्मणा प्रजापतिं देवांश्चान्नसमृद्धान्कुर्वन्ति । तद्वेदनं प्रशंसति -&lt;br&gt;&#xA;&amp;ldquo;एष ह त्वै साक्षात्प्रवर्ग्यं भक्षयति । यस्यैवं विदुषः प्रवर्ग्यः प्रवृज्यते ।&amp;rdquo; इति ।&lt;br&gt;&#xA;एवं विदुषः प्रवर्ग्यमाहात्म्यविदो यस्य प्रवर्ग्यम(र्ग्योऽ)नुष्ठीयते स एष साक्षान्मुख्यं प्रवर्ग्यफलमनुभवति । तस्य प्रवर्ग्यस्य काम्यमुद्वासनदेशं विधत्ते -&lt;br&gt;&#xA;&amp;ldquo;उत्तरवेद्यामुद्वासयेत्तेजस्कामस्य । तेजो वा उत्तरवेदिः(२)। तेजः प्रवर्ग्यः । तेजसैव तेजः समर्धयति ।&amp;rdquo; इति । उत्तरवेदेरग्न्याधारत्वाप्रवर्ग्यहविषश्च तत्स्वरूपत्वादुभयोस्तेजस्त्वम् । तमेव देशं फलान्तराय विधत्ते -&lt;br&gt;&#xA;&amp;ldquo;उत्तरवेद्यामुद्वासयेदन्नकामस्य । शिरो वा एतद्यज्ञस्य । यत्प्रवर्ग्यः । मुखमुत्तरवेदिः । शीर्ष्णैव मुखँ संदधात्यन्नाद्याय । अन्नाद एष भवति ।&amp;rdquo; इति ।&lt;br&gt;&#xA;प्रवर्ग्यस्य शिरोरूपत्वादुत्तरवेदेर्मुखत्वात्तत्रास्योद्वासने सत्यन्नं भोक्तुं शिरसा मुखस्य साधनं कृतं भवति । ततोऽयमन्नादो भवत्येव । उत्तरवेद्यामुद्वासनं प्रशंसति -&lt;br&gt;&#xA;&amp;ldquo;यत्र खलु वा एतमुद्वसितं वयाँसि पर्यासते । परि वै ताँ समां प्रजा वयाँस्यासते(३)। तस्मादुत्तरवेद्यामेवोद्वासयेत् । प्रजानां गोपीथाय ।&amp;rdquo; इति ।&lt;br&gt;&#xA;यत्र यस्मिन्संवत्सरे क्वचिद्देशविशेष उद्वासितमेतं प्रवर्ग्यं वयांसि पक्षिणः पर्यासते परित आगत्योपविशन्ति, तां समां तं संवत्सरं सर्वमपि पक्षिणः प्रजाः पुत्रादीन्पर्यासते पुत्रादिशवदेहेषु प्रविशन्ति, प्रजा म्रियन्त इत्यर्थः । अतस्तेजोऽन्नकामराहित्येऽपि प्रजारक्षणार्थमुत्तरवेद्यामेवोद्वासयेत् । तत्रापि देशविशेषं विकल्पितं विधत्ते -&lt;br&gt;&#xA;&amp;ldquo;पुरो वा पश्चाद्वोद्वासयेत् । पुरस्ताद्वा एतज्ज्योतिरुदेति । तत्पश्चान्निम्रोचति । स्वामेवैनं योनिमनूद्वासयति ।&amp;rdquo; इति ।&lt;br&gt;&#xA;उत्तरवेदेः पूर्वभागे पश्चिमभागे वा प्रवर्ग्यमुद्वासयेत् । प्रवर्ग्यस्वरूपमिदमादित्यज्योतिः पुरस्तादुदेति पश्चादस्तमेति । ततस्तयोरुभयोरपि तदीयस्थानत्वात्स्वकीयमेव स्थानमनुसृत्योद्वासयति । अन्यं देशविशेषं विधत्ते -&lt;br&gt;&#xA;&amp;ldquo;अपां मध्य उद्वासयेत् । अपां वा एतन्मध्याज्ज्योतिरजायत । ज्योतिः प्रवर्ग्यः । स्व एवैनं योनौ प्रतिष्ठापयति(४) ।&amp;rdquo; इति ।&lt;br&gt;&#xA;एतदौर्वविद्युत्स्वरूपं ज्योतिरपां मध्यादजायत । प्रवर्ग्यश्च ज्योतिःस्वरूपः । तस्मादेनं प्रवर्ग्यं स्वकीय एव स्थाने प्रतिष्ठापयति । देशान्तरं विधत्ते -&lt;br&gt;&#xA;&amp;ldquo;यं द्विष्यात् । यत्र स स्यात् । तस्यां दिश्युद्वासयेत् । एष वा अग्निर्वैश्वानरः । यत्प्रवर्ग्यः । अग्निनैवैनं वैश्वानरेणाभिप्रवर्तयति ।&amp;rdquo; इति ।&lt;br&gt;&#xA;यजमानो यं पुरुषं द्विष्यात्स द्वेष्यो यस्यां दिशि तिष्ठति तस्यां दिशि प्रवर्ग्यमुद्वासयेत् । प्रवर्ग्यस्य वैश्वानराग्निरूपत्वादेनं द्वेष्यमभिलक्ष्य वैश्वानराग्निनैव प्रवर्तयति । तेनाग्निना तमभितो दहतीत्यर्थः । तत्रैव कंचिद्विशेषं विधत्ते -&lt;br&gt;&#xA;&amp;ldquo;औदुम्बर्याँ शाखायामुद्वासयेत् । ऊर्ग्वा उदुम्बरः । अन्नं प्राणः । शुग्धर्मः(५)। इदमहममुष्याऽऽमुष्यायणस्य शुचा प्राणमपिदहामीत्याह । शुचैवास्य प्राणमपिदहति । ताजगार्तिमार्च्छति ।&amp;rdquo; इति ।&lt;br&gt;&#xA;उदुम्बरवृक्षस्य योयं शाखा तस्यां प्रवर्ग्यमुद्वासयेत् । उदुम्बरस्यान्नरूपत्वात्, अन्नस्य प्राणस्थितिहेतुत्वात्, घर्मस्य च संतापरूपत्वात्, तदनुसारेणोद्वासनकाल इदमित्यादिमन्त्रं पठेत् । अमुष्यायणस्य देवदत्तपुत्रस्यामुष्य यज्ञदत्तस्य प्राणमिदं प्रत्यक्षं यथा भवति तथा शुचा संतापेनातिदहामि सर्वतो दग्धं करोमि । एतन्मन्त्रपाठेनास्य द्वेष्यस्य प्राणं संतापेन दहत्येव । तदानीमेवासावार्तिं प्राप्नोति । देशान्तरं विधत्ते -&lt;br&gt;&#xA;&amp;ldquo;यत्र दर्भा उपदीकसंतताः स्युः । तदुद्वासयेद्वृष्टिकामस्य । एता वा अपामनूज्झावर्यो नाम । यद्दर्भाः । असौ खलु वा आदित्य इतो वृष्टिमुदीरयति । असावेवास्मा आदित्यो वृष्टिं नियच्छति । ता आपो नियता धन्वना यन्ति(६) ॥&amp;rdquo; इति ।&lt;br&gt;&#xA;गोः पय उत्तरवेदिरासते स्थापयति घर्मो यन्ति ॥&lt;br&gt;&#xA;इति कृष्णयजुर्वेदीयतैत्तिरीयारण्यके पञ्चमप्रपाठके दशमोऽनुवाकः ॥१०॥अथ नमो वाच इत्यारभ्य शं नो वातः पवतामित्यन्तैरनुवाकैः संपाद्यं प्रवर्ग्यं स्तोतुं तस्य प्रवर्ग्यस्य नामानि दर्शयति - प्रजापतिः संभ्रियमाणः । सम्राट्संभूतः । घर्मः प्रवृक्तः । महावीर उद्वासितः । असौ खलु वावैष आदित्यः । यत्प्रवर्ग्यः । स एतानि नामान्यकुरुत, इति । अस्य प्रवर्ग्यस्य तत्तदवस्थाभेदेन प्रजापत्यादीनि नामानि संपद्यन्ते । यदा मृद्वराहविहतवल्मीकवपादिसंभारैः संभ्रियमाणत्वदशापन्नो भवति तदा प्रजापतिरित्येतस्य नाम । सर्वात्मना संभृतत्वदशापन्नस्य सम्राडिति नाम । प्रवृञ्जनदशापन्नस्य घर्म इति नाम । उद्वासनदशापन्नस्य महावीर इति नाम । एताभिर्दशाभिरवस्थावद्यत्स्वरूपं तेन रूपेणाऽऽदित्य इति नाम । स प्रवर्ग्य एवमेतानि नामान्यकुरुत संपादितवान् । नामवेदनं प्रशंसति - य एवं वेद । विदुरेनं नाम्ना, इति । देवदत्तोपाध्याय इत्येवं तदीयं नाम सर्वैर्ज्ञातं भवति । अथ नामविशेषव्यवहारप्रदर्शनेन प्रशंसति - ब्रह्मवादिनो वदन्ति(१) । यो वै वसीयाँसं यथानाममुपचरति । पुण्यार्तिं वै स तस्मै कामयते । पुण्यार्तिमस्मै कामयन्ते । य एवं वेद । तस्मादेवं विद्वान् । घर्म इति दिवाऽऽचक्षीत । सम्राडिति नक्तम् । एते वा एतस्य प्रिये तनुवौ । एते अस्य प्रिये नामनी । प्रिययैवैनं तनुवा(२)। प्रियेण नाम्ना समर्धयति । कीर्तिरस्य पूर्वा गच्छति जनतामायतः, इति । यो वै यः कोऽपि पुमान्भृत्यो वसीयाँसमतिशयेन वसुमन्तं धनिकं राजानममात्यादिकं वा यथानामं तदीयं नामानतिक्रम्य नामकरणकाले संपादितेनैव नाम्नोपचरति, अधिपते स्वामिन्नित्यादिशब्दैर्विना भो देवदत्तेत्यादिकेनैव मुख्येन नाम्ना तमाह्वयति । स भृत्यस्तस्मै धनिकाय पुण्यार्तिं वै भाग्यहानिमेव कामयते । उत्तमोपचारयोग्ये नीचव्यवहारात् । अथवा स धनिको राजादिस्तस्मै स्वाभाविकनाम्ना व्यवहरते भृत्याय पुण्यार्तिं धनादिहानिं कामयते दण्डयितुमिच्छति । न केवलं राजादिरेव किंतु यो मूढ एवं वेद स्वाभाविकनाम्नैव व्यवहारं निश्चिनोति, अस्मै मूढाय राजादिप्रभुपरिसरवर्तिनः सर्वेऽपि पुरुषाः पुण्यार्तिं ताडनधनहान्यादिकं कामयन्ते । एवं ब्रह्मवादिन आहुः । यस्मादेवं तस्मादेवं विद्वान्नामान्तरेणैव प्रभुर्व्यवहरणीय इत्येवं जानन्पुरुषः प्रवर्ग्यं प्रत्यहनि घर्म इति नाम्ना व्यवहरेत् । रात्रौ तु सम्राडिति नाम्ना । तत्र घर्मशब्देनोच्यमाना दीप्यमाना या तनूः सम्राट्शब्देनोच्यमाना सम्यग्राजमाना या तनूरेते उभे अप्येतस्य प्रवर्ग्यस्य प्रिये शरीरे । एते घर्मसम्राट्शब्दरूपे अस्य प्रवर्ग्यस्य प्रिये नामनी । तस्मादेताभ्यां शब्दाभ्यां व्यवहरन्पुरुषः प्रिययैव तनुवा देवादिरूपेण प्रियेण च नाम्ना तच्छरीररोचितेनैव प्रवर्ग्यं समृद्धं करोति । तथा सति जनतामायतो जनसमूहं सभां प्रत्यागच्छतोऽस्य घर्मादिनामभिर्व्यवहारिणः पुरुषस्य कीर्तिः पूर्वाऽस्मादपि पुरुषात्पूर्वभाविनी गच्छति । अस्य पुरुषस्याऽऽगमनात्प्रागेव सर्वेऽपि सभानिष्ठा यतचित्ता(त्तो)भिज्ञोऽयं महात्मेत्यवमेनं प्रशंसति । घर्मादिनामविशेषद्वारा प्रवर्ग्यस्य प्रशंसां कृत्वा गायत्रीछन्दोगतसंख्यासाम्येनापि प्रशंसति - गायत्री देवेभ्योऽपाक्रामत् । तां देवाः प्रवर्ग्येणैवानुव्यभवन् । प्रवर्ग्येणाऽऽप्नुवन् । यच्चतुर्विँशतिकृत्वः प्रवर्ग्यं प्रवृणक्ति । गायत्रीमेव तदनु विभवति । गायत्रीमाप्नोति । पूर्वस्य जनं यतः कीर्तिर्गच्छति, इति । पुरा कदाचिदपरक्ता सती गायत्री देवी देवेभ्यः सकाशादपाक्रामत् । तदा देवाः प्रवर्ग्यमनुष्ठाय तेनैव प्रवर्ग्येण तां गायत्रीमनुव्यभवन्, अन्वेष्टुं विभवः समर्था अभवन् । अन्विष्य च तेन प्रवर्ग्येण तां गायत्रीं प्राप्नुवन् । अतो यदि द्वादशसु दिनेष्वेकैकस्मिन्दिने द्विर्द्विरित्येवं चतुर्विंशतिकृत्वः प्रवर्ग्यमनुतिष्ठेत्, तत्तदा गायत्रीमेवानुगन्तुं समर्थो भवति । चतुर्विंशतिसंख्याया गायत्र्यक्षरनिष्ठत्वात् । अतः संख्यासामान्याद्गायत्रीं प्राप्नोति । जनं यतः सभां गच्छतोऽस्य चतुर्विंशतिवारं प्रवर्ग्यानुष्ठायिनः पुरुषस्य कीर्तिस्तस्मादपि पूर्वभाविनी सती सभां प्राप्नोति । पुनरपि प्रकारान्तरेणावस्थाविशेषगतैर्नामभिः प्रशंसति - वैश्वदेवः सँसन्नः(३)। वसवः प्रवृक्तः । सोमोऽभिकीर्यमाणः । आश्विनः पयस्यानीयमाने । मारुतः क्वथन् । पौष्ण उदन्तः । सारस्वतो विष्यन्दमानः । मैत्रः शरो गृहीतः । तेज उद्यतो वायुः । ह्रियमाणः प्रजापतिः । हूयमानो वाग्घुतः(४)। असौ खलु वावैष आदित्यः । यत्प्रवर्ग्यः । स एतानि नामान्यकुरुत, इति । संसन्नः सम्यगासादनदशां प्राप्तो यः प्रवर्ग्यस्तस्य वैश्वदेव इति नाम, तेन हि विश्वेदेवास्तुष्यन्ति । प्रवृञ्जनदशापन्नस्य वसव इति नाम, वसूनां प्रीतिहेतुत्वात् । प्रवृञ्जने सति पात्रस्यान्तर इतस्ततश्चलनमभिकीर्यमाणत्वं तद्दशापन्नस्य सोम इति नाम, तत्प्रीतिहेतुत्वात् । आनीयमानक्षीत्वदशापन्नस्याऽऽश्विन इति नाम, तेन ह्यश्विनौ तृप्यतः । पयसा सह क्वथनदशापन्नस्य मारुत इति नाम । पात्रस्यान्तपर्यन्तमुद्गमनमुदन्तः, तदवस्थापन्नस्य पौष्ण इति नाम । पात्रादप्युन्नतत्वं विष्यन्दनं तद्दशापन्नस्य सारस्वत इति नाम । पचनबाहुल्येन घनीभावात्प्रतीयमानः शरः शराकारग्रहणदशापन्नस्य मैत्र इति नाम । शफाभ्यां खरादुद्यमनदशापन्नस्य तेज इति नाम । आहवनीयं प्रति ह्रियमाणत्वदशापन्नस्य वायुरिति नाम । आहवनीये हूयमानत्वदशापन्नस्य प्रजापतिरिति नाम । हुतत्वदशापन्नस्य वागिति नाम । इत्येताभिर्दशाभिरवस्थावान्यः प्रवर्ग्यस्तस्याऽऽदित्य इति नाम । स प्रवर्ग्य एवं तत्तद्देवताप्रीतिहेतुत्वात्स्वस्यैतानि नामान्यकुरुत संपादितवान् । नामवेदनं प्रशंसति - य एवं वेद । विदुरेनं नाम्ना, इति । अथ प्रश्नोत्तराभ्यां मृन्मयस्य महावीरस्य होमसाधनत्मुपपादयति - ब्रह्मवादिनो वदन्ति । यन्मृन्मयमाहुतिं नाश्नुतेऽथ । कस्मादेषोऽश्नुत इति । वागेष इति ब्रूयात् । वाच्येव वाचं दधाति(५)। तस्मादश्नुते, इति । दारुमयस्य होमसाधनत्वं सर्वत्र दृष्टं न तु क्वचिदपि मृन्मयस्य । अत एव साकंप्रस्थानीयप्रकरणे समाम्नायते - &amp;ldquo;दारुपात्रेण जुहोति न हि मृन्मयमाहुतिमानशे&amp;rdquo; इति । एवं सत्यत्र कस्मात्कारणादेव महावीर आहुतिसाधनत्वं प्राप्नोतीति ब्रह्मवादिनां प्रश्नः । तत्राभिज्ञः पुरुषो वागेष इत्युत्तरं ब्रूयात् । एष महावीरो मन्त्रैर्निष्पादितत्वाद्वागात्मकः । अतोऽनेन होमे सति वाचि मन्त्रनिष्पन्ने महावीर एव वाचं मन्त्रनिष्पादितामाहुतिं संपादयति । तस्मात्कारणान्मृन्मयोऽप्ययं महावीर आहुतिमर्हति । प्रकारान्तरेण द्वादशधा विभागमुपजीव्य प्रशंसति - प्रजापतिर्वा एष द्वादशधा विहितः । यत्प्रवर्ग्यः । यत्प्रागवकाशेभ्यः । तेन प्रजा असृजत । अवकाशैर्देवासुरानसृजत । यदूर्ध्वमवकाशेभ्यः । तेनान्नमसृजत । अन्नं प्रजापतिः । प्रजापतिर्वावैषः(६), इति । वदन्ति तनुवा सँसन्नो हूयमानो वाग्घुतो दधात्येषः ॥ इति कृष्णयजुर्वेदीयतैत्तिरीयारण्यके पञ्चमप्रपाठक एकादशोऽनुवाकः ॥११॥योऽयं प्रवर्ग्यः स एष द्वादशधा विभक्तः प्रजापतिरेव । तत्कथमिति तदुच्यते । अवकाशमन्त्रेभ्यः प्राचीनो यो भागस्तेन भागेन प्रजापतिः प्रजाः सृष्टवान् । अपश्यं गोपामित्यनुवाके समाम्नाता दश मन्त्रा अवकाशनामकाः । एतच्च तद्ब्राह्मणे समाम्नातम् - &amp;ldquo;नवैतेऽवकाशा भवन्ति पत्नियै दशमः&amp;rdquo; इति । नमो युञ्जत इत्यादिभिः षड्भिरनुवाकैरुक्तो मन्त्रसमूहोऽवकाशेभ्यः प्राचीनो भागस्तेन प्रजासृष्टिः । अवकाशाख्यैस्तु दशभिर्मन्त्रैर्देवासुरानसृजत देवस्य त्वा सवितुः प्रसव इत्यादिकोऽवकाशेभ्य ऊर्ध्वो मन्त्रभागः, तेन प्रजापतिरन्नमसृजत । एवं पूर्वोक्तभागौ द्वौ, मध्ये दशावकाशा इति द्वादशप्रकारो मन्त्रसंग्रहः प्रजापतिस्वरूपः । अन्नं च प्रजापतिसृष्टत्वात्प्रजापतिस्वरूपम् । तादृशः प्रजापतिरेवैष प्रवर्ग्यरूपः । एवमस्य प्रशस्तत्वं द्रष्टव्यम् । अथ दिनविशेषेषु फलविशेषकथनेन प्रवर्ग्यं प्रशंसति - सविता भूत्वा प्रथमेऽहन्प्रवृज्यते । तेन कामाँ एति । यद्द्वितीयेऽहन्प्रवृज्यते । अग्निर्भूत्वा देवानेति । यत्तृतीयेऽहन्प्रवृज्यते । वायुर्भूत्वा प्राणानेति । यच्चतुर्थेऽहन्प्रवृज्यते । आदित्यो भूत्वा रश्मीनेति । यत्पञ्चमेऽहन्प्रवृज्यते । चन्द्रमा भूत्वा नक्षत्राण्येति(१)। यत्षष्ठेऽहन्प्रवृज्यते । ऋतुर्भूत्वा संवत्सरमेति । यत्सप्तमेऽहन्प्रवृज्यते । धाता भूत्वा शक्वरीमेति । यदष्टमेऽहन्प्रवृज्यते । बृहस्पतिर्भूत्वा गायत्रीमेति । यन्नवमेऽहन्प्रवृज्यते । मित्रो भूत्वा त्रिवृत इमाँ लोकानेति । यद्दशमेऽहन्प्रवृज्यते । वरुणो भूत्वा विराजमेति(२)। यदेकादशेहन्प्रवृज्यते । इन्द्रो भूत्वा त्रिष्टुभमेति । यद्द्वादशेऽहन्प्रवृज्यते । सोमो भूत्वा सुत्यामेति, इति । प्रथमे दिवसे प्रवृजत इति यत्तेनानुष्ठानेनायं सवितृदेवो भूत्वा कामान्प्राप्नोति । एवमुत्तरेष्वपि वाक्येषु योजनीयम् । द्वादशदिनानुष्ठानं प्रशस्योपसद्भ्यः प्राचीनप्रतीचीनकालानुष्ठाने प्रशंसति - यत्पुरस्तादुपसदां प्रवृज्यते । तस्मादितः पराङमूल्लोकाँस्तपन्नेति । यदुपरिष्टादुपसदां प्रवृज्यते । तस्मादमुतोऽर्वाङिमाल्ँ लोकाँस्तपन्नेति, इति । प्रवर्ग्य आदित्यस्वरूपः । उपसदो लोकस्वरूपाः । तथा सति प्रतिदिनं प्रवर्ग्यानुष्ठानात्पश्चादुपसदोऽनुष्ठानादादित्योऽधोभागवर्ती पराङूर्ध्वाभिमुखः सन्नितोऽप्युपरितनानमून्स्वर्गादिलोकांस्तपन्नेति प्रकाशयन्सञ्चरति । तथा पूर्वपूर्वदिनगतेभ्य उपसद्भ उत्तरोत्तरदिनगतः प्रवर्ग्य उपरिष्टाद्वर्तते । तस्मादसावादित्य ऊर्ध्वलोकवर्ती सन्नमुतोऽर्वाङ्स्वर्गलोकादधोमुखो भूत्वेमान्भूरादील्ँ लोकान्प्रकाशयन्सञ्चरति । वेदनं प्रशंसति - य एवं वेद । ऐव तपति(३), इति । नक्षत्राण्येति विराजमेति तपति । इति कृष्णयजुर्वेदीयतैत्तिरीयारण्यके पञ्चमप्रपाठके द्वादशोऽनुवाकः ॥१२॥ देवा वै सत्रँस खदिरः परिश्रितेऽभिपूर्वमथो रक्षसां ग्रैष्मावेव ब्रह्म वै देवानामश्विना घर्मं प्राणो वा इन्द्रतमोऽग्निर्वृषा हरिर्यो वै वसीयाँसं यथानाममष्टोत्तरशतम्(१०८)। शं नः० तन्नो माहासीत् । ॐशान्तिः शान्तिः शान्तिः । इति कृष्णयजुर्वेदीयतैत्तिरीयारण्यके पञ्चमप्रपाठकः समाप्तः । हरिः ॐ&lt;/p&gt;</description>
    </item>
  </channel>
</rss>
