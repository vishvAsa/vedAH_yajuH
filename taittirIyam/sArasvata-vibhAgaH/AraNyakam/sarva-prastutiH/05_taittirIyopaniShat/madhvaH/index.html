<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | मध्वः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:url" content="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/">
  <meta property="og:site_name" content="यजुर्वेदे विश्वासटिप्पन्यः">
  <meta property="og:title" content="मध्वः">
  <meta property="og:description" content="शिक्षावल्ली ॐ शं नो मित्रः शं वरुणः । शं नो भवत्वर्यमा । शं न इन्द्रो बृहस्पतिः । शं नो विष्णुरुरुक्रमः ।
नमो ब्रह्मणे । नमस्ते वायो । त्वमेव प्रत्यक्षं ब्रह्मासि । त्वामेव प्रत्यक्षं ब्रह्म वदिष्यामि । ऋतं वदिष्यामि । सत्यं वदिष्यामि । तन्मामवतु । तद्वक्तारमवतु । अवतु माम् । अवतु वक्तारम् । ॐ शान्तिः शान्तिः शान्तिः ॥ १ ॥
सत्यं ज्ञानमनन्तमानन्दं ब्रह्म सर्वशक्त्येकम् ।
सर्वैर्देवैरीड्यं विष्ण्वाख्यं सर्वदैमि सुप्रेष्ठम् ॥
ॐ शिक्षां व्याख्यास्यामः । वर्णः स्वरः । मात्रा बलम् । साम सन्तानः । इत्युक्तः शीक्षाध्यायः ॥ २ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="taittiriyam">

  <meta itemprop="name" content="मध्वः">
  <meta itemprop="description" content="शिक्षावल्ली ॐ शं नो मित्रः शं वरुणः । शं नो भवत्वर्यमा । शं न इन्द्रो बृहस्पतिः । शं नो विष्णुरुरुक्रमः ।
नमो ब्रह्मणे । नमस्ते वायो । त्वमेव प्रत्यक्षं ब्रह्मासि । त्वामेव प्रत्यक्षं ब्रह्म वदिष्यामि । ऋतं वदिष्यामि । सत्यं वदिष्यामि । तन्मामवतु । तद्वक्तारमवतु । अवतु माम् । अवतु वक्तारम् । ॐ शान्तिः शान्तिः शान्तिः ॥ १ ॥
सत्यं ज्ञानमनन्तमानन्दं ब्रह्म सर्वशक्त्येकम् ।
सर्वैर्देवैरीड्यं विष्ण्वाख्यं सर्वदैमि सुप्रेष्ठम् ॥
ॐ शिक्षां व्याख्यास्यामः । वर्णः स्वरः । मात्रा बलम् । साम सन्तानः । इत्युक्तः शीक्षाध्यायः ॥ २ ॥">
  <meta itemprop="wordCount" content="5354">
  <meta name="twitter:card" content="summary">
  <meta name="twitter:title" content="मध्वः">
  <meta name="twitter:description" content="शिक्षावल्ली ॐ शं नो मित्रः शं वरुणः । शं नो भवत्वर्यमा । शं न इन्द्रो बृहस्पतिः । शं नो विष्णुरुरुक्रमः ।
नमो ब्रह्मणे । नमस्ते वायो । त्वमेव प्रत्यक्षं ब्रह्मासि । त्वामेव प्रत्यक्षं ब्रह्म वदिष्यामि । ऋतं वदिष्यामि । सत्यं वदिष्यामि । तन्मामवतु । तद्वक्तारमवतु । अवतु माम् । अवतु वक्तारम् । ॐ शान्तिः शान्तिः शान्तिः ॥ १ ॥
सत्यं ज्ञानमनन्तमानन्दं ब्रह्म सर्वशक्त्येकम् ।
सर्वैर्देवैरीड्यं विष्ण्वाख्यं सर्वदैमि सुप्रेष्ठम् ॥
ॐ शिक्षां व्याख्यास्यामः । वर्णः स्वरः । मात्रा बलम् । साम सन्तानः । इत्युक्तः शीक्षाध्यायः ॥ २ ॥">
<script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/taittirIyam\/sArasvata-vibhAgaH\/AraNyakam\/sarva-prastutiH\/05_taittirIyopaniShat\/madhvaH\/".replace(basePath, "/");
  pageVars.pageParams = {};
  pageVars.pageSource = "taittirIyam\/sArasvata-vibhAgaH\/AraNyakam\/sarva-prastutiH\/05_taittirIyopaniShat\/madhvaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>







    <link rel="stylesheet" href="/vedAH_yajuH/webpack_dist/uiLib.css">
<link rel="stylesheet" href="/vedAH_yajuH/css/uiLibPrint.css" media="print" >
<link rel="stylesheet" href="/vedAH_yajuH/css/fonts.css" >
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> मध्वः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="मध्वः">मध्वः</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="शकषवलल">शिक्षावल्ली</h2>
<p>ॐ शं नो मित्रः शं वरुणः । शं नो भवत्वर्यमा । शं न इन्द्रो बृहस्पतिः । शं
नो विष्णुरुरुक्रमः ।</p>
<p>नमो ब्रह्मणे । नमस्ते वायो । त्वमेव प्रत्यक्षं ब्रह्मासि । त्वामेव
प्रत्यक्षं ब्रह्म वदिष्यामि । ऋतं वदिष्यामि । सत्यं वदिष्यामि ।
तन्मामवतु । तद्वक्तारमवतु । अवतु माम् । अवतु वक्तारम् । ॐ शान्तिः
शान्तिः शान्तिः ॥ १ ॥</p>
<p>सत्यं ज्ञानमनन्तमानन्दं ब्रह्म सर्वशक्त्येकम् ।</p>
<p>सर्वैर्देवैरीड्यं विष्ण्वाख्यं सर्वदैमि सुप्रेष्ठम् ॥</p>
<p>ॐ शिक्षां व्याख्यास्यामः । वर्णः स्वरः । मात्रा बलम् । साम सन्तानः ।
इत्युक्तः शीक्षाध्यायः ॥ २ ॥</p>
<p>वरणीयो वर्णः । स्वरतेस्तु स्वरः । मानात् त्राता मात्रा । बलरूपः । समश्च
सर्वरूपेषु । सन्ततश्च ।</p>
<p>सह नौ यशः । सह नौ ब्रह्मवर्चसम् । अथातः संहितायाः उपनिषदं व्याख्यास्यामः
।</p>
<p>पञ्चस्वधिकरणेषु । अधिलोकमधिज्यौतिषमधिविद्यमधिप्रजमध्यात्मम् । ता
महासंहिता इत्याचक्षते ॥ ३ ॥</p>
<p>नारायणादिरूपाणि लोकादिषु च पञ्चसु ।</p>
<p>अथाधिलोकम् । पृथिवी पूर्वरूपम् । द्यौरुत्तररूपम् । आकाशः सन्धिः । वायुः
सन्धानम् । इत्यधिलोकम् ॥ ४ ॥</p>
<p>अथाधिज्यौतिषम् । अग्निः पूर्वरूपम् । आदित्य उत्तररूपम् । आपः सन्धिः ।
वैद्युतः सन्धानम् । इत्यधिज्यौतिषम् ॥ ५ ॥</p>
<p>अथाधिविद्यम् । आचार्यः पूर्वरूपम् । अन्तेवास्युत्तररूपम् । विद्या सन्धिः
। प्रवचनं सन्धानम् । इत्यधिविद्यम् ॥ ६ ॥</p>
<p>अथाधिप्रजम् । माता पूर्वरूपम् । पितोत्तररूपम् । प्रजा सन्धिः । प्रजननं
सन्धानम् । इत्यधिप्रजम् ॥ ७ ॥</p>
<p>अथाध्यात्मम् । अधराहनुः पूर्वरूपम् । उत्तराहनुरुत्तररूपम् । वाक्सन्धिः ।
जिह्वा सन्धानम् । इत्यध्यात्मम् । इतीमा महासंहिताः । य एवमेता महासंहिता
याख्याता वेद । सन्धीयते प्रजया पशुभिः । ब्रह्मवर्चसेनान्नाद्येन
सुवर्ग्येण लोकेन ॥ ८ ॥</p>
<p>यश्छन्दसामृषभो विश्वरूपः। छन्दोभ्योऽध्यमृतात् सम्बभूव । समेन्द्रो मेधया
स्पृणोतु । अमृतस्य देव धारणो भूयासम् । शरीरं मे विचर्षणम् । जिह्वा मे
मधुमत्तमा । कर्णाभ्यां भूरि विश्रुवम् । ब्रह्मणः कोशोऽसि मेधयाऽपिहितः ।
श्रुतं मे गोपाय ॥ ९ ॥</p>
<p>आवहन्ती वितन्वाना । कुर्वाणा चीरमात्मनः । वासांसि मम गावश्च । अन्नपाने च
सर्वदा । ततो मे श्रियमावह । लोमशां पशुभिः सह स्वाहा ॥ १० ॥</p>
<p>आ मा यन्तु ब्रह्मचारिणः स्वाहा । वि मा यन्तु ब्रह्मचारिणः स्वाहा ।</p>
<p>प्र मा यन्तु ब्रह्मचारिणः स्वाहा । दमा यन्तु ब्रह्मचारिणः स्वाहा ।</p>
<p>शमा यन्तु ब्रह्मचारिणः स्वाहा । यशो जनेऽसानि स्वाहा ।</p>
<p>श्रेयान् वस्यसोऽसानि स्वाहा । तं त्वा भग प्रविशानि स्वाहा । स मा भग
प्रविश स्वाहा ।</p>
<p>तस्मिन् सहस्रशाखे । नि भगाहं त्वयि मृजे स्वाहा ॥ ११ ॥</p>
<p>यथापः प्रवता यन्ति । यथा मासा अहर्जरम् । एवं मां ब्रह्मचारिणः । धातरा
यन्तु ब्रह्मचारिणः स्वाहा । प्रतिवेशोऽसि प्र मा भाहि प्र मा पद्यस्व ॥ १२
॥</p>
<p>यो विश्वरूपो भगवांश्च्छन्दसामधिपो हरिः ।</p>
<p>छन्दोभ्योऽमृतरूपेभ्यस्सुव्यक्तस्तदुपासनात् ॥</p>
<p>मेधावी तत्त्वविज्ञानी भूत्वा क्षिप्रं विमुच्यते ॥ इति च ।</p>
<p>वेदावासत्वतो विष्णुर्ब्रह्मकोश इति स्मृतः ।</p>
<p>भगः षड्गुणपूर्णत्वाद् बहुरूपत्वतो विभुः ॥</p>
<p>सहस्रशाख इत्युक्तस्तमुपास्य जनार्दनम् ।</p>
<p>मुच्यते नात्र सन्देहस्सर्वभोगैश्च युज्यते ॥ इति प्रक्लृप्ते ।</p>
<p>आवहन्ती चिरं सर्वभोगान् या श्रीस्सनातनी ।</p>
<p>तां मय्यावह गोविन्द सुशिखण्डोपशोभिताम् ॥ इति च॥ १२ ॥</p>
<p>भूर्भुवः स्वरिति वा एतास्तिस्रो व्याहृतयः । तासामु ह स्मै तां चतुर्थीम्
। माहाचमस्यः प्रवेदयते । मह इति । तद् ब्रह्म । स आत्मा । अङ्गान्यन्या
देवताः ॥ १३ ॥</p>
<p>भूरादिव्याहृतीभिस्तु वाच्यं मूर्तिचतुष्टयम् ।</p>
<p>अनिरुद्धादिकं वासुदेवान्तं देहमध्यगः ॥</p>
<p>वासुदेवो महोनामा त्वनिरुद्धश्शिरो मतः ।</p>
<p>भूर्नामाथ भुवोनामा बाहू प्रद्युम्न ईरितः ॥</p>
<p>सङ्कर्षणस्सुवर्नामा पादौ तस्य महात्मनः ।</p>
<p>अनन्योऽप्यन्यशब्देन चतुरात्मा प्रकीर्त्यते ॥</p>
<p>निर्विशेषोऽपि भगवान् सङ्ख्यामात्रविशेषतः ॥ १३ ॥</p>
<p>भूरिति वा अयं लोकः । भुवः इत्यन्तरिक्षम् । सुवरित्यसौ लोकः । मह
इत्यादित्यः । आदित्येन वा व सर्वे लोका महीयन्ते ।</p>
<p>भूरिति वा अग्निः । भुव इति वायुः । सुवरित्यादित्यः । मह इति चन्द्रमाः ।
चन्द्रमसा वाव सर्वाणि ज्योतींषि महीयन्ते ।</p>
<p>भूरिति वा ऋचः । भुव इति सामानि । सुवरिति यजूंषि । मह इति ब्रह्म ।
ब्रह्मणा वाव सर्वे वेदा महीयन्ते ।</p>
<p>भूरिति वै प्राणः । भुव इत्यपानः । सुवरिति व्यानः । मह इत्यन्नम् । अन्नेन
वाव सर्वे प्राणा महीयन्ते । ता वा एताश्चतस्रश्चतुर्धा । चतस्रश्चतस्रो
व्याहृतयः । ता यो वेद । स वेद ब्रह्म । सर्वेऽस्मै देवा बलिमावहन्ति ॥ १४
॥</p>
<p>लोकज्योतिःप्राणवेदेष्वेकस्स पुरुषोत्तमः ।</p>
<p>प्रत्येकशश्चातुरात्म्यात् षोडशात्मा प्रकीर्तितः ॥</p>
<p>महीयते महति च स्वयं स भगवान् हरिः ।</p>
<p>पूज्यपूजकभेदोऽत्र नैव कश्चिदपीष्यते ॥</p>
<p>नामप्रवृत्तिहेतुत्वान्नाम लोकादिकं हरेः ।</p>
<p>अयं समीपस्थतया त्वसौ प्राणे स्थितत्वतः ॥</p>
<p>ईक्षणादन्तरिक्षं चाथादित्यस्थोऽदितेस्सुतः ।</p>
<p>अग्निरग्नौ स्थितत्वाच्च वायुर्वयति यज्जगत् ॥</p>
<p>चन्द्र आह्लादरूपत्वादृगर्च्यत्वाज्जनार्दनः ।</p>
<p>यजुर्याज्यस्वरूपत्वात् साम चासौ समत्वतः ॥</p>
<p>बृहत्वात् ब्रह्म वेदानां समुदायेऽखिले स्थितः ।</p>
<p>तत्सम्बन्धाद्वेदराशिर्ब्रह्मशब्देन कीर्तितः ॥</p>
<p>प्रकृष्टनयनात् प्राणोऽपानोऽवाङ्नयनाद्धरिः ।</p>
<p>विविधं नयनाद् व्यानस्सोऽन्नं सर्वोपजीव्यतः ॥</p>
<p>एवं षोडशरूपोऽसौ चतुरात्मा व्यवस्थितः ।</p>
<p>महाचमसनामासौ यस्मादतिचमत्कृतिः ॥</p>
<p>माहाचमस्यस्तज्ज्ञानी ब्रह्मा सम्परिकीर्तितः ।</p>
<p>एवं षोडशरूपाणां ज्ञानयोग्यश्चतुर्मुखः ॥</p>
<p>स एव ब्रह्मवित् तस्मात् पूज्यते मुक्तिगोऽपि सन् ।</p>
<p>सर्वदेवैरतितरां यस्सम्यक् षोडशात्मवित् ॥ इति व्याहृतितत्त्वे ।</p>
<p>तस्य भूरिति शिरः । एकं शिरः । एकमेतदक्षरम् । भुव इति बाहू । द्वौ बाहू ।
द्वे एते अक्षरे । सुवरिति प्रतिष्ठा । द्वे प्रतिष्ठे । द्वे एते अक्षरे
इत्यादिश्रुतेः । सर्वव्याहृतीनां प्रवेत्ता माहाचमस्यश्चतुर्थीत्वेनेतां
प्रवेदयत इति विशेषः ।</p>
<p>भूर्नामा स्फूर्तिरूपत्वात् भूरिवीर्यत्वतो भुवः ।</p>
<p>सुवस्सुबलरूपत्वात् महः पूर्णत्वतो विभुः ॥</p>
<p>तदेतच्चतुराकारं ब्रह्मोक्तं गुणबृंहणात् ।</p>
<p>स आत्मा सर्वदेवानां चतुरात्मा जनार्दनः ॥</p>
<p>तस्य ब्रह्मादयो देवा अङ्गमागन्तुकत्वतः ।</p>
<p>वासुदेवादिरूपोऽसौ षोडशात्मा चतुश्चतुः ॥</p>
<p>स एव सर्ववेदोक्तस्सर्वविद्यासु चेश्वरः ।</p>
<p>प्रणवार्था व्याहृतयो व्याहृत्यर्था ऋगादयः ॥</p>
<p>इतिहासपुराणं च पञ्चरात्रं च सर्वशः ।</p>
<p>सम्यग्व्याहरणात् विष्णोः श्रुता व्याहृतयस्त्विति ॥</p>
<p>सर्ववेदोक्तसर्वस्वव्याहृतेर्व्याहृतित्वमु ।</p>
<p>विशेषेणाहरन्तीमं विष्णुमित्यथवा स्मृताः ॥ इति व्याहृतिसारे ॥ १४ ॥</p>
<p>स य एषोऽन्तर्हृदय आकाशः । तस्मिन्नयं पुरुषो मनोमयः । अमृतो हिरण्मयः ।
अन्तरेण तालुके । य एषस्तन इवावलम्बते । सेन्द्रयोनिः । यत्रासौ केशान्तो
वि वर्तते । व्यपोह्य शीर्षकपाले ॥ १५ ॥</p>
<p>य एष हृदयाकाशस्त्वनिरुद्धस्तु तद्गतः ।</p>
<p>प्रद्युम्नस्तालुमध्यस्थो लम्बिन्यामिन्द्रनामकः ॥</p>
<p>व्याख्यस्सुपर्णरूपत्वात् केशान्ते वर्तते तु यः ।</p>
<p>सङ्कर्षणस्सुपर्णात्मा वासुदेवो व्यपस्स्मृतः ॥</p>
<p>यस्माद्व्यपगतस्थाता जगति प्रलये विभुः ।</p>
<p>अशीर्षककपालोसौ कपालादुपरि स्थितः ॥ १५ ॥</p>
<p>भूरित्यग्नौ प्रतितिष्ठति । भुव इति वायौ । सुवरित्यादित्ये । मह इति
ब्रह्मणि । आप्नोति स्वाराज्यम् । आप्नोति मनसस्पतिम् ।
वाक्पतिश्चक्षुष्पतिः । श्रोत्रपतिर्विज्ञानपतिः । एतत् ततो भवति ॥ १६ ॥</p>
<p>आकाशशरीरं ब्रह्म । सत्यात्म प्राणारामं मन आनन्दम् । शान्ति समृद्धममृतम्
। इति प्राचीनयोग्योपास्व ॥ १७ ॥</p>
<p>अनिरुद्धस्तु भूर्नामा हुताशे संव्यवस्थितः ।</p>
<p>प्रद्युम्नो भगवान् वायौ भुव इत्येव कीर्तितः ॥</p>
<p>सङ्कर्षणस्सुवर्नामा सूर्ये तिष्ठति केशवः ।</p>
<p>महोनामा वासुदेवो ब्रह्मणिस्थश्चतुर्मुखे ॥</p>
<p>स वासुदेवस्स्वाराज्यं व्याप्यास्मिन् मनसस्पतौ ।</p>
<p>अनिरुद्धे च संव्याप्तः ततो वागादिनां पतिः ॥</p>
<p>वागादिषु स्थितो नित्यं भवत्येष जनार्दनः ।</p>
<p>स्वव्यापी च जगद्व्यापी नित्यैश्वर्यात् स ईश्वरः ॥</p>
<p>आकाशवद्व्याप्तदेहस्सत्यात्मा गुणपूर्तितः ।</p>
<p>वायोर्विशेषरमको बलानन्दस्वरूपवान् ॥</p>
<p>ज्ञानानन्दस्वरूपोऽसौ शान्तिनामा सुखोन्नतेः ।</p>
<p>अन्तगत्वात् स्वतः पूर्तेस्समृद्धं तत् प्रकीर्तितम् ॥</p>
<p>इत्युपास्व प्राथमिको योग्यस्त्वं मदुपासने ।</p>
<p>प्राधान्यादिति पूर्वं हि प्राह विष्णुश्चतुर्मुखम् ॥ इति ब्रह्मसारे ॥</p>
<p>पृथिव्यन्तरिक्षं द्यौर्दिशोऽवान्तरदिशाः । अग्निर्वायुरादित्यश्चन्द्रमा
नक्षत्राणि । आप ओषधयो वनस्पतय आकाश आत्मा । इत्यधिभूतम् । अथाध्यात्मम् ।
प्राणो व्यानोऽपान उदानः समानः । चक्षुः श्रोत्रं मनो वाक् त्वक् । चर्म
मांसं स्नावास्थिमज्जा । एतदधि विधाय ऋषिरवोचत् । पाङ्क्तं वा इदं सर्वम् ।
पाङ्क्तेनैव पाङ्क्तं स्पृणोतीति ॥ १८ ॥</p>
<p>पृथिव्याद्यं पाङ्क्तषट्कं पाङ्क्तेनैव स्वयं हरिः ।</p>
<p>नारायणादिरूपेण बलयत्यञ्जसा प्रभुः ॥</p>
<p>इत्युवाच स्वयं विष्णुर्वेदद्रष्टा गुणाधिकः ॥ इति तत्त्वसंहितायाम् ॥</p>
<p>आत्मा अहङ्कारतत्त्वम् ॥ १८ ॥</p>
<p>ॐ इति ब्रह्म । ॐ इतीदं सर्वम् । ओमित्येतदनुकृति ह स्म वा अप्यो
श्रावयेत्या श्रावयन्ति । ओमिति सामानि गायन्ति । ओँशोमिति शस्त्राणि
शँसन्ति । ओमित्यध्वर्युः प्रतिगरं प्रतिगृणाति । ओमिति ब्रह्मा प्रसौति
। ओमित्यग्निहोत्रमनुजानाति । ओमिति ब्राह्मणः प्रवक्ष्यन्नाह
ब्रह्मोपाप्नवानीति । ब्रह्मैवोपाप्नोति ॥ १९ ॥</p>
<p>ॐनामा भगवान् विष्णुरधिकोच्चगुणत्वतः ।</p>
<p>यद्यद्रूपं भगवतस्तदिदं सर्वमेव च ॥</p>
<p>ओमेवाधिकपूर्णत्वात् तस्माद्यज्ञेषु चर्त्विजः ।</p>
<p>ओमित्येव स्वकर्माणि कुर्वन्त्युद्दिश्य केशवम् ॥</p>
<p>अधिकोच्च शृणुष्वेति हरिमध्वर्युराह हि ।</p>
<p>अधिकोच्च महाधाम सूच्च देवेति चादरात् ॥</p>
<p>प्रति प्रति गृणात्येनं शंरूपात्युच्चशावन ।</p>
<p>इत्याह होता शस्त्रेषु तथैवान्येऽपि चर्त्विजः ॥</p>
<p>एवं स्वऽध्यायकृच्चाह ब्रह्मप्राप्त्यर्थमञ्जसा ।</p>
<p>एवं जानन्त एते तु प्राप्नुवन्त्येव तत्परम् ॥ इति च ॥ १९ ॥</p>
<p>ऋतं च स्वाध्यायप्रवचने च । सत्यं च स्वाध्यायप्रवचने च । तपश्च च
स्वाध्यायप्रवचने च । दमश्च च स्वाध्यायप्रवचने च । शमश्च च
स्वाध्यायप्रवचने च । अग्नयश्च स्वाध्यायप्रवचने च । अग्निहोत्रं च
स्वाध्यायप्रवचने च । अतिथयश्च स्वाध्यायप्रवचने च । मानुषं च
स्वाध्यायप्रवचने च । प्रजा च स्वाध्यायप्रवचने च । प्रजनश्च
स्वाध्यायप्रवचने च । प्रजातिश्च स्वाध्यायप्रवचने च ॥ २० ॥</p>
<p>ऋतं च स्वाध्यायप्रवचने च कर्तव्यानि । प्रवचनं व्याख्यानम् । यथार्थज्ञानं
ऋतम् । तत्पूर्वकं यथार्थवचनं करणं च सत्यम् ।</p>
<p>ऋतं यथार्थविज्ञानं सत्यं तत्पूर्विका कृतिः ।</p>
<p>ध्यानसत्ये पूज्यपूजा तप इत्यभिधीयते ॥ इति शब्दनिर्णये ॥</p>
<p>सर्वकर्मकृतिकालेष्वपि स्वाध्यायप्रवचनयोः कर्तव्यत्वात् तयोः सर्वत्र
अनुषङ्गः ।</p>
<p>मन्त्रो मन्त्रार्थवचनमन्यस्य स्वात्मनोऽपि वा ।</p>
<p>सर्वकर्मसु कर्तव्यौ सर्वकर्मात्मकौ ततः ॥ इति कर्मतत्त्वे ।</p>
<p>आत्मनश्चेन्मनसैवार्थवचनम् ।</p>
<p>मानुषं मानुषो धर्मो देवा अपि हि मानुषे ।</p>
<p>मनुष्यवत् प्रवर्तन्ते नैवैश्वर्यप्रकाशिनः ॥ इति च ।</p>
<p>प्रजाया रक्षणं चैव पुनः प्रजननं तथा ।</p>
<p>प्रकृष्टजातिकरणं कर्मभिस्तनये पितुः ॥ इति च ।</p>
<p>सत्यमिति सत्यवचा राथीतरः । तप इति तपोनित्यः पौरुशिष्टिः ।
स्वाध्यायप्रवचने एवेति नाको मौद्गल्यः । तद्धि तपस्तद्धि तपः ॥ २१ ॥</p>
<p>सत्ये तपसि वा चीर्णे सर्वकर्म कृतं भवेत् ।</p>
<p>स्वाध्याये च प्रवचने ह्यन्तर्भावो विशेषतः ॥ इति च ॥</p>
<p>यं यं क्रतुमधीते तेन तेनास्येष्टं भवति इति च श्रुतिः ।</p>
<p>जप्येनैव तु संसिद्ध्येद् ब्राह्मणो नात्र संशयः । कुर्यादन्यन्न वा
कुर्यान्मैत्रो ब्राह्मण उच्यते ॥ इति भारते ॥</p>
<p>सम्यग्ज्ञात्वा तु यो विष्णुं व्याख्यायीत जपेत च ।</p>
<p>न तस्य किञ्चिदकृतं कर्तव्यं मुच्यते च सः ॥ इति कर्मतत्त्वे ।</p>
<p>अहं वृक्षस्य रेरिवा । कीर्तिः पृष्ठं गिरेरिव । ऊर्ध्वपवित्रो
वाजिनीवस्वमृतमस्मि । द्रविणँ सवर्चसम् । सुमेधा अमृतोक्षितः । इति
त्रिशङ्कोर्वेदानुवचनम् ॥ २२ ॥</p>
<p>संसारवृक्षच्छेत्ताऽहं मत्कीर्तिः पर्वतोपमा ।</p>
<p>अत्युत्कृष्टेन हरिणा पावितोऽस्मि यतः स्फुटम् ॥</p>
<p>वाजिरूपश्च नेता च वाजिनी सूर्य उच्यते ।</p>
<p>तत्रस्थो भगवान् विष्णुस्सम्प्रोक्तो वाजिनीवसुः ॥</p>
<p>तेनामृतोऽस्मि द्रविणं नित्यानन्दस्वरूपतः ।</p>
<p>तेनामृतेन सिक्तोहं तेन व्याप्तो यतस्सदा ॥</p>
<p>इत्याह मन्त्रदृक् पूर्वं त्रिशङ्कुर्मानवो नृपः ॥ इति यजुर्विवेके ॥</p>
<p>वेदमनूच्याचार्योऽन्तेवासिनमनुशास्ति । सत्यं वद । धर्मं चर ।
स्वाध्यायान्मा प्रमदः । आचार्याय प्रियं धनमाहृत्य प्रजातन्तुं मा
व्यवच्छेत्सीः । सत्यान्न प्रमदितव्यम् । धर्मान्न प्रमदितव्यम् । कुशलान्न
प्रमदितव्यम् । भूत्यै न प्रमदितव्यम् । स्वाध्यायप्रवचनाभ्यां न
प्रमदितव्यम् । देवपितृकार्याभ्यां न प्रमदितव्यम् । मातृदेवो भव ।
पितृदेवो भव । आचार्यदेवो भव । अतिथिदेवो भव । यान्यनवद्यानि कर्माणि ।
तानि सेवितव्यानि । नो इतराणि । यान्यस्माकँ सुचरितानि । तानि
त्वयोपास्यानि । नो इतराणि । ये के चास्मच्छ्रेयाँसो ब्राह्मणाः । तेषां
त्वयासने न प्रश्वसितव्यम् । श्रद्धया देयम् । अश्रद्धया देयम् । श्रिया
देयम् । ह्रिया देयम् । भिया देयम् । संविदा देयम् ॥ २३ ॥</p>
<p>अथ यदि ते कर्मविचिकित्सा वा वृत्तविचिकित्सा वा स्यात् । ये तत्र
ब्राह्मणाः संमर्शिनः । युक्ता अयुक्ताः । अलूक्षा धर्मकामाः स्युः । यथा
ते तत्र वर्तेरन् । तथा तत्र वर्तेथाः । अथाभ्याख्यातेषु । ये तत्र
ब्राह्मणाः संमर्शिनः । युक्ताः अयुक्ताः । अलूक्षा धर्मकामाः स्युः । यथा
ते तेषु वर्तेरन् । तथा तेषु वर्तेथाः । एष आदेशः । एष उपदेशः । एषा
वेदोपनिषत् । एतदनुशासनम् । एवमुपासितव्यम् । एवमु चैतदुपास्यम् ॥ २४ ॥</p>
<h2 id="बरहमवलल">ब्रह्मवल्ली</h2>
<p>शं नो मित्रः शं वरुणः । शं नो भवत्वर्यमा । शं न इन्द्रो बृहस्पतिः । शं
नो विष्णुरुरुक्रमः । नमो ब्रह्मणे । नमस्ते वायो । त्वमेव प्रत्यक्षं
ब्रह्मासि । त्वामेव प्रत्यक्षं ब्रह्मावादिषम् । ऋतमवादिषम् ।
सत्यमवादिषम् । तन्मामवीत् । तद्वक्तारमवीत् । अवीन्माम् । अवीद्वक्तारम् ।
ॐ शान्तिः शान्तिः शान्तिः ॥</p>
<p>॥ इति तैत्तिरीयोपनिषद्भाष्ये शिक्षावल्ली समाप्ता ॥ १ ॥</p>
<p>संहितायाः पञ्चाधिकरणाभिमानित्वं प्राणादिरूपस्य वायोरपि भवति ।
पृथिव्यन्तरिक्षमित्युक्तपाङ्क्तत्वं च । अत उपक्रमोपसंहारयोः त्वमेव
प्रत्यक्षं ब्रह्म वदिष्यामि । त्वामेव प्रत्यक्षं ब्रह्मावादिषम् इति
युज्यते ॥</p>
<p>ॐ सह नाववतु । सह नौ भुनक्तु । सह वीर्यं करवावहै । तेजस्विनावधीतमस्तु मा
विद्विषावहै । ॐ शान्तिः शान्तिः शान्तिः ॥ १ ॥</p>
<p>ॐ ब्रह्मविदाप्नोति परम् । तदेषाऽभ्युक्ता । सत्यं ज्ञानमनन्तं ब्रह्म । यो
वेद निहितं गुहायां परमे व्योमन् । सोऽश्नुते सर्वान् कामान्त्सह ।
ब्रह्मणा विपश्चितेति ॥ २ ॥</p>
<p>स्वयोग्यं ब्रह्मवित् भुङ्क्ते विरिञ्चेन परेण च ।</p>
<p>ब्रह्मणा सह तद्वश्यः सुखमेव न दुष्कृतम् ॥ इति च ॥ २ ॥</p>
<p>तस्माद्वा एतस्मादात्मनः आकाशः सम्भूतः । आकाशाद्वायुः । वायोरग्निः ।
अग्नेरापः । अद्भ्यः पृथिवी । पृथिव्या ओषधयः । ओषधीभ्योऽन्नम् । अन्नात्
पुरुषः ॥ ३ ॥</p>
<p>स वा एष पुरुषोऽन्नरसमयः । तस्येदमेव शिरः । अयं दक्षिणः पक्षः । अयमुत्तरः
पक्षः । अयमात्मा । इदं पुच्छं प्रतिष्ठा ॥ ४ ॥</p>
<p>तदप्येष श्लोको भवति । अन्नाद्वै प्रजाः प्रजायन्ते । याः काश्च पृथिवीग्ग्
श्रिताः । अथो अन्नेनैव जीवन्ति । अथैनदपियन्त्यन्ततः । अन्नँ हि भूतानां
ज्येष्ठम् । तस्मात् सर्वौषधमुच्यते । सर्वं वै तेऽन्नमाप्नुवन्ति येऽन्नं
ब्रह्मोपासते । अन्नँ हि भूतानां ज्येष्ठम् । तस्मात् सर्वौषधमुच्यते ।
अन्नाद् भूतानि जायन्ते । जातान्यन्नेन वर्धन्ते । अद्यतेत्ति च भूतानि ।
तस्मादन्नं तदुच्यत इति ॥ ५ ॥</p>
<p>स एष भगवान् विष्णुर्भूतस्रष्टा गुणाधिकः ।</p>
<p>स एवान्नात् पुनर्जातो ह्यजातोऽपि यतो विभुः ॥</p>
<p>अन्नात्मनि शरीरेऽसौ व्यज्यते सुविवेकिभिः ।</p>
<p>अन्नस्य सारभूतोऽयं शरीरस्य च केशवः ॥</p>
<p>अन्ननामा चान्नसंस्थः शरीरेषु च संस्थितः ।</p>
<p>अत्तृत्वात् सर्वलोकानामन्नमित्युच्यते हरिः ॥</p>
<p>उपजीव्यश्च भूतानामिति चान्नं जनार्दनः ।</p>
<p>स ज्यायान् सर्वभूतेभ्यस्तस्मात् सर्वौषधं स्मृतः ॥</p>
<p>संसारे दह्यमानानामाश्रयत्वात् स औषधम् ।</p>
<p>प्रचुरं मय इत्युक्तं प्रचुरात्ता यतो हरिः॥</p>
<p>प्रचुरैस्सेव्यते नित्यमतोऽन्नमय ईरितः ।</p>
<p>देहस्यैव शिरस्यस्य शिरो विष्णोः प्रतिष्ठितम् ॥</p>
<p>बाह्वोः पक्षौ तथा मध्ये मध्यं पश्चात्तनौ तथा ॥</p>
<p>पुच्छमित्येष भगवाननिरुद्धः स्वयं हरिः ॥ ५ ॥</p>
<p>तस्माद्वा एतस्मादन्नरसमयात् । अन्योऽन्तर आत्मा प्राणमयः । तेनैष पूर्णः ।
स वा एष पुरुषविध एव । तस्य पुरुषविधताम् । अन्वयं पुरुषविधः । तस्य प्राण
एव शिरः । व्यानो दक्षिणः पक्षः । अपान उत्तरः पक्षः । आकाश आत्मा । पृथिवी
पुच्छं प्रतिष्ठा ॥ ६ ॥</p>
<p>तस्माद्वा एतस्मात् प्राणमयात् । अन्योऽन्तर आत्मा मनोमयः । तेनैष पूर्णः ।
स वा एष पुरुषविध एव । तस्य पुरुषविधताम् । अन्वयं पुरुषविधः । तस्य यजुरेव
शिरः । ऋग् दक्षिणः पक्षः । सामोत्तरः पक्षः । आदेश आत्मा । अथर्वाङ्गिरसः
पुच्छं प्रतिष्ठा ॥ ८ ॥</p>
<p>तदप्येष श्लोको भवति । यतो वाचो निवर्तन्ते । अप्राप्य मनसा सह । आनन्दं
ब्रह्मणो विद्वान् । न बिभेति कदाचनेति ॥ तस्यैष एव शारीर आत्मा । यः
पूर्वस्य ॥ ९ ॥</p>
<p>&hellip;. तस्मिन् सङ्कर्षणः स्थितः ॥</p>
<p>शिरस्तस्य यजुर्नाम यज्ञानां हरणात् स्मृतम् ।</p>
<p>यजुःसंस्थं च बाहू तु ऋक्सामान्तःस्थितौ सदा ॥</p>
<p>ऋगर्चनायाः स्वीकारात् साम दोषात् समीकृतेः ।</p>
<p>पञ्चरात्रगतं मध्यमादेशाख्यं सुविस्तृतेः ॥</p>
<p>अथर्वाख्यं तथा पुच्छमधरं चाङ्गिनां रसः ।</p>
<p>मनोवाचामगम्यं तं ज्ञात्वाऽऽनन्दस्वरूपिणम् ॥</p>
<p>कुतश्चिन्न बिभेत्येव ..</p>
<p>तस्माद्वा एतस्मात् मनोमयात् । अन्योऽन्तर आत्मा विज्ञानमयः । तेनैष पूर्णः
। स वा एष पुरुषविध एव । तस्य पुरुषविधताम् । अन्वयं पुरुषविधः । तस्य
श्रद्धैव शिरः । ऋतं दक्षिणः पक्षः । सत्यमुत्तरः पक्षः । योग आत्मा । महः
पुच्छं प्रतिष्ठा ॥ १० ॥</p>
<p>तदप्येष श्लोको भवति । विज्ञानं यज्ञं तनुते । कर्माणि तनुतेऽपि च ।
विज्ञानं देवाः सर्वे । ब्रह्म ज्येष्ठमुपासते । विज्ञानं ब्रह्म चेद्वेद ।
तस्माच्चेन्न प्रमाद्यति । शरीरे पाप्मनो हित्वा । सर्वान् कामान् समश्नुत
इति । तस्यैष एव शारीर आत्मा । यः पूर्वस्य ॥ ११ ॥</p>
<p>&hellip;.वासुदेवोऽन्तरस्ततः ॥ ९ ॥</p>
<p>श्रद्धाख्यं श्रुतिधर्तृत्वाच्छ्रद्धायां तच्छिरः स्मृतम् ।</p>
<p>ऋतं ज्ञानततेर्दाता चर्तस्थो दक्षिणः करः ॥</p>
<p>वामः सत्यस्थितः सत्यं सतां यस्मान्नियामकः ।</p>
<p>योगाख्यं सर्वलोकस्य योगादत्रैव योगगम् ॥</p>
<p>मध्यं पुच्छं महोनाम महनीयत्वतस्सदा ॥ ११ ॥</p>
<p>तस्माद्वा एतस्मात् विज्ञानमयात् । अन्योऽन्तर आत्माऽऽ नन्दमयः । तेनैष
पूर्णः । स वा एष पुरुषविध एव । तस्य पुरुषविधताम् । अन्वयं पुरुषविधः ।
तस्य प्रियमेव शिरः । मोदो दक्षिणः पक्षः । प्रमोद उत्तरः पक्षः । आनन्द
आत्मा । ब्रह्म पुच्छं प्रतिष्ठा ॥</p>
<p>तदप्येष श्लोको भवति । असन्नेव स भवति । असद्ब्रह्मेति वेद चेत् । अस्ति
ब्रह्मेति चेद्वेद । सन्तमेनं ततो विदुरिति । तस्यैष एव शारीर आत्मा । यः
पूर्वस्य ॥ १२ ॥</p>
<p>तस्मिन्नानन्दरूपोऽसौ स्थितो नारायणस्सदा ।</p>
<p>शिरः प्रिये स्थितं तस्य परेयं प्रियनामकम् ।</p>
<p>मोदप्रमोदयोर्बाहू मोदनाच्च प्रमोदनात् ॥</p>
<p>मोदप्रमोदनामानावानन्दस्त्वाततत्वतः ।</p>
<p>मध्यमानन्दसंस्थं च ब्रह्म सृष्ट्या तु बृंहयेत् ॥</p>
<p>पुच्छं प्रधानवायौ च ब्रह्माख्ये संस्थितं सदा ।</p>
<p>अभेदोऽप्यविशेषोऽपि परमैश्वर्ययोगतः ॥</p>
<p>देहदेहिवदेवासौ पञ्चधाऽवस्थितो हरिः ।</p>
<p>बहिःस्थो देहवद्विष्णुरन्तस्थो देहिवत् स्मृतः ॥</p>
<p>अन्तर्व्याप्तिविशेषेण न त्वशक्तत्वतो बहिः ।</p>
<p>सर्वेऽपि पुरुषाकाराः उत्तरात् पूर्वसम्भवाः ॥</p>
<p>उत्तरैः पूरिताः पूर्वे निश्छिद्रत्वेन सर्वशः ।</p>
<p>अत्तृत्वं च प्रणेतृत्वं बोधो विविधवेत्तृता ॥</p>
<p>आनन्दश्च यतः पूर्णस्ततोऽन्नादिमयास्स्मृताः ।</p>
<p>अत्त्यादिदास्ते प्रत्येकं सर्वे सर्वगुणा अपि ॥</p>
<p>नामभेदस्ततस्तूक्तः सर्वनामवतामपि ।</p>
<p>पञ्चरूपं च तद् ब्रह्म जीवादन्यन्न विद्यते ॥</p>
<p>इति ये तु विजानन्ति तेऽसन्तस्तमआलयाः ।</p>
<p>जीवादन्यत् परं ब्रह्म पञ्चरूपं च ये विदुः ॥</p>
<p>सन्तस्त इति विज्ञेया मोक्षयोग्या हि ते ध्रुवम् ॥ १२ ॥</p>
<p>अथातोऽनुप्रश्नाः । उताविद्वानमुं लोकं प्रेत्य । कश्चन गच्छती३ । आहो
विद्वानमुं लोकं प्रेत्य । कश्चित् समश्नुता३ उ ॥ १३ ॥</p>
<p>इत्युक्ते ब्रह्मणा पूर्वं पप्रच्छवरुणो विभुम् ।</p>
<p>अविद्वानपि यः कश्चिद् ब्रह्माप्नोति कथञ्चन ॥</p>
<p>विद्वानेवोत तत्रापि सर्वे वाऽथैव केचन ।</p>
<p>यदि सर्वेऽथ तत्रापि सर्वे सम्यक् समाप्नुयुः ॥</p>
<p>केचिदेवोत सम्यक् तदसम्यगपरे जनाः ।</p>
<p>ज्ञानिनोऽपीति पृष्टः सन् ब्रह्मा प्राह चतुर्मुखः ॥</p>
<p>अज्ञा न प्राप्नुयुर्ब्रह्म प्राप्नुयुर्ज्ञानिनोऽखिलाः ।</p>
<p>तत्रापि सम्यक् प्राप्तिस्तु विरिञ्चस्यैव सर्वदा ॥</p>
<p>अन्येषां तारतम्येन प्राप्तिः सुखविशेषतः ।</p>
<p>इत्यभिप्रायवान् ब्रह्मा ह्युकारेण समासतः ॥</p>
<p>उक्त्वा प्रश्नोत्तरं पश्चाद्विस्तरेण जगाद ह ।</p>
<p>कश्चिदेवोत सम्यक् तदाप्नुयादिति वाक्यतः ॥</p>
<p>अनन्तरं तथैवेति ब्रह्मोङ्कारमुवाच ह ॥ १३ ॥</p>
<p>सोऽकामयत । बहु स्यां प्रजायेयेति । स तपोऽतप्यत । स तपस्तप्त्वा । इदँ
सर्वमसृजत । यदिदं किञ्च । तत्सृष्ट्वा । तदेवानु प्राविशत् । तदनु
प्रविश्य । सच्च त्यच्चाभवत् । निरुक्तं चानिरुक्तं च । निलयनं चानिलयनं च
। विज्ञानं चाविज्ञानं च । सत्यं चानृतं च सत्यमभवत् । यदिदं किञ्च । तत्
सत्यमित्याचक्षते ॥ १४ ॥</p>
<p>अज्ञो नैव तदाप्नोति ज्ञान्येवैतदवाप्नुते ।</p>
<p>इति ज्ञापयितुं विष्णोः स्वातन्त्र्यज्ञापनाय तु ॥</p>
<p>आह सृष्टिं प्रवेशं च माहात्म्यज्ञानतो यतः ।</p>
<p>प्रीतिं यान्ति महान्तस्तु तद्वशा एव चेश्वराः ॥</p>
<p>अग्न्यादयोऽपि किमुत तदन्ये मुक्तिदस्ततः ।</p>
<p>स एवैकस्स विज्ञेयः पूर्णैश्वर्यादिरूपवान् ॥</p>
<p>इति तस्य महैश्वर्यमुच्यते स त्वकामयत् ।</p>
<p>सृष्ट्वा जगदिदं सर्वं नियामकतयाऽस्य तु ॥</p>
<p>बहुरूपो भवानीति स्याज्जगच्चेत्यचिन्तयत् ।</p>
<p>स्यादित्यालोचनान्नान्यत् तपो विष्णोः कदाचन ॥</p>
<p>अवतारेष्वनुकृतिर्बाह्यवृत्या तपस्विनाम् ।</p>
<p>सृष्टिर्नाम स्वरूपात्तु बहिर्निष्क्रमणं स्मृतम् ॥</p>
<p>यद्यपीदं जगत्सर्वं स्वोदरस्थं महात्मनः ।</p>
<p>तथाऽप्येष द्वितीयेन रूपेण बहिराक्षिपेत् ॥</p>
<p>रूपान्तरेणाविशच्च जगत्सर्वं जनार्दनः ।</p>
<p>त्यच्चानिरुक्तं विज्ञानं तथा निलयनं महान् ॥</p>
<p>सत्यं प्राणस्तथा श्रीश्च सन्निरुक्तं तथाऽनृतम् ।</p>
<p>अविज्ञानं चानिलयनं प्रकृतिप्राणयोः परम् ॥</p>
<p>तद्गविष्णोस्तु सम्बन्धात् स्वतस्तन्नामको हरिः ।</p>
<p>ततो नियामकश्चेति त्यदानन्त्यादवाच्यतः ॥</p>
<p>अनिरुक्तं निलयनं सर्वाधारत्वतो हरिः ।</p>
<p>विज्ञानं सर्वविज्ञानात् सत्यं साधुस्वरूपतः ॥</p>
<p>अवसादसुवाच्यत्वदौर्बल्याज्ञप्त्यसाधुताः ।</p>
<p>प्रकृतिप्राणतोऽन्यत्र कुर्वंस्तन्नामको हरिः ॥</p>
<p>अतः साधुस्वरूपः सन् सत्यनामाऽनृतादिकम् ।</p>
<p>नामानेन गतत्वादेर्यदिदं किञ्च भाषितम् ॥</p>
<p>सन्निरुक्तादिशब्देन तत् सर्वं साधुतैव हि ।</p>
<p>अवसादनादिहेतुत्वं साधुतैव हि सर्वशः ॥</p>
<p>असाधुताऽवसादादिस्तत्कर्तृत्वं हि भाषितम् ॥ १४ ॥</p>
<p>तदप्येष श्लोको भवति । असद्वा इदमग्र आसीत् । ततो वै सदजायत । तदात्मानग्ग्
स्वयमकुरुत । तस्मात् तत् सुकृतमुच्यत इति ॥ यद्वै तत् सुकृतम् । रसो वै सः
। रसग्ग् ह्येवायं लब्ध्वाऽऽनन्दीभवति । को ह्येवान्यात् कः प्राण्यात् ।
यदेष आकाश आनन्दो न स्यात् । एष ह्येवानन्दयाति ॥ १५ ॥</p>
<p>अनासाद्यस्त्वसन्नामा पूर्वं नारायणाभिधः ।</p>
<p>स आसाद्यश्च सन्नामा वासुदेवोऽभवत् प्रभुः ॥</p>
<p>स वासुदेवः स्वात्मानं चक्रे सङ्कर्षणादिकम् ।</p>
<p>तस्मात् तत् सुकृतं नाम स आनन्दो रसस्ततः ॥</p>
<p>आनन्दमेनं सम्प्राप्य मुक्तो मोदेन्न चान्यथा ।</p>
<p>आदीप्तस्त्वेष भगवान् यद्यानन्दो भवेन्न च ॥</p>
<p>सामान्यचेष्टा धर्म्याश्च कस्य स्युस्तमृते प्रभुम् ।</p>
<p>सुखं लब्ध्वा हि कुरुते लोकचेष्टां जनार्दनः ॥</p>
<p>अल्पात् सुखादल्पकर्मा पूर्णानन्दाद्धि सर्वकृत् ।</p>
<p>न ह्यार्ताः कर्म कुर्वन्ति मुग्धाश्चैव विशेषतः ॥</p>
<p>तस्माद् यादृक् सुखं तादृक् कर्म पूर्णसुखत्वतः ।</p>
<p>सर्वकृत्त्वात् परो विष्णुराह तस्मात् सनातनी ॥</p>
<p>सुखं लब्ध्वा करोतीति च्छन्दोगानां श्रुतिः परा ।</p>
<p>अलब्ध्वा तु सुखं नैव करोतीत्यपि सादरम् ॥</p>
<p>तत् पूर्णानन्ददेवेन कारितः प्राणिति स्फुटम् ।</p>
<p>सर्वलोकः स एवैक आनन्दयति चाखिलम् ॥ १५ ॥</p>
<p>यदा ह्येवैष एतस्मिन्नदृश्ये अनात्म्ये अनिरुक्ते अनिलयने अभयं प्रतिष्ठां
विन्दते । अथ सोऽभयं गतो भवति । यदा ह्येवैष एतस्मिन्नुदरमन्तरं कुरुते ।
अथ तस्य भयं भवति । तत्त्वेव भयं विदुषोऽमन्वानस्य । तदप्येष श्लोको भवति ।
भीषास्माद् वातः पवते । भीषोदेति सूर्यः । भीषाऽस्मादग्निश्चेन्द्रश्च ।
मृत्युर्धावति पञ्चम इति ॥ १६ ॥</p>
<p>तस्माददृश्ये जैवानां गुणानामप्यसङ्गतेः ।</p>
<p>अनात्म्येऽथ गुणानन्त्यादनिरुक्ते निराश्रयात् ॥</p>
<p>अनिलयनेऽभयत्वेन यदा ज्ञानेन तिष्ठति ।</p>
<p>तदाऽभयं हरिं गच्छेन्नैवाज्ञानी कथञ्चन ॥</p>
<p>यदैतस्मिन् परे विष्णावुदरं जीवगत्वतः ।</p>
<p>भेदं करोति तेनैव भयमस्य महद् भवेत् ॥</p>
<p>अ इत्युक्तः परो विष्णुरेभ्य उच्च स एव तु ।</p>
<p>त उदा जीवसङ्घाः स्युरुदरं तद्गतान्तरम् ॥</p>
<p>तदेव ब्रह्म भयकृद् विदुषोऽविदुषस्तथा ।</p>
<p>विदुषोऽल्पभयं कुर्याद् यावन्मुक्तिं व्रजत्यसौ ॥</p>
<p>अथाभयं भवेद् ब्रह्म तस्य मुक्तस्य सर्वदा ।</p>
<p>तस्माद् वाय्वादयो देवा विद्वांसोऽपि विशेषतः ॥</p>
<p>भीताः स्वकर्म कुर्वन्ति विष्णोः प्रीत्यर्थमञ्जसा ।</p>
<p>अमन्वानस्य नुर्विष्णुः कुर्यान्नित्यं महद्भयम् ॥</p>
<p>तमआख्यमनुत्थानम् &hellip;. &hellip;. ॥ १६ ॥</p>
<p>सैषानन्दस्य मीमाँ सा भवति । युवा स्यात् साधु युवाऽध्यायकः । आशिष्ठो
दृढिष्ठो बलिष्ठः । तस्येयं पृथिवी वित्तस्य पूर्णा स्यात् । स एको मानुष
आनन्दः । ते ये शतं मानुषा आनन्दाः । स एको मनुष्यगन्धर्वाणामानन्दः ।
श्रोत्रियस्य चाकामहतस्य ॥ १७ ॥</p>
<p>&hellip;.. विदुषां नियमेन तु ।</p>
<p>स्यादेव मोक्षस्तत्रापि ह्यानन्दस्य विचित्रता ॥</p>
<p>यस्तु साधुगुणैर्युक्तस्तस्यैवाप्यखिला मही ।</p>
<p>त्रेतायुगे चक्रवर्ती यदा मुक्तस्तु संसृतेः ॥</p>
<p>अधीतिफलपूर्णत्वादाध्यायक इतीरितः ।</p>
<p>स एव विष्णुना युक्तो गच्छतीति युवा स्मृतः ॥</p>
<p>एकानन्दस्वरूपोऽसौ मानुषो मुक्त इष्यते ।</p>
<p>तस्माच्छतगुणानन्दा गन्धर्वा मानुषात्मकाः ॥</p>
<p>मुक्ताः श्रुतिफलं प्राप्तास्ततः कामाहतास्तथा ॥ १७ ॥</p>
<p>ते ये शतं मनुष्यगन्धर्वाणामानन्दाः । स एको देवगन्धर्वाणामानन्दः ।
श्रोत्रियस्य चाकामहतस्य ॥ १८ ॥</p>
<p>ते ये शतं देवगन्धर्वाणामानन्दाः । स एकः पितॄणां चिरलोकलोकानामानन्दः ।
श्रोत्रियस्य चाकामहतस्य ॥ १९ ॥</p>
<p>ते ये शतं पितॄणां चिरलोकलोकानामानन्दाः । स एक आजानजानां देवानामानन्दः ।
श्रोत्रियस्य चाकामहतस्य ॥ २० ॥</p>
<p>ते ये शतमाजानजानां देवानामानन्दाः । स एकः कर्मदेवानामानन्दः ॥</p>
<p>ये कर्मणा देवानपियन्ति । श्रोत्रियस्य चाकामहतस्य ॥२१॥</p>
<p>ते ये शतं कर्मदेवानां देवानामानन्दाः । स एको देवानामानन्दः ।
श्रोत्रियस्य चाकामहतस्य ॥ २२ ॥</p>
<p>ते ये शतं देवानामानन्दाः । स एक इन्द्रस्यानन्दः । श्रोत्रियस्य
चाकामहतस्य ॥ २३ ॥</p>
<p>ते ये शतमिन्द्रस्यानन्दाः । स एको बृहस्पतेरानन्दः । श्रोत्रियस्य
चाकामहतस्य ॥ २४ ॥</p>
<p>ते ये शतं बृहस्पतेरानन्दाः ॥ स एकः प्रजापतेरानन्दः । श्रोत्रियस्य
चाकामहतस्य ॥ २५ ॥</p>
<p>ते ये शतं प्रजापतेरानन्दाः । स एको ब्रह्मण आनन्दः । श्रोत्रियस्य
चाकामहतस्य ॥ २६ ॥</p>
<p>तेभ्यः शतगुणानन्दा देवप्रेष्यास्तु मुख्यतः ।</p>
<p>ये ते हि देवगन्धर्वा मुक्तेभ्यस्तेभ्य एव च ॥</p>
<p>शताधिका हि पितरस्तेभ्य आजानदेवताः ।</p>
<p>अनाख्याता देवतास्तु जाता देवकुले च याः ॥</p>
<p>आजानदेवतास्ता हि ताभ्योऽग्र्याः कर्मदेवताः ।</p>
<p>बल्याद्या अन्तराप्राप्तदेवताः कर्मदेवताः ॥</p>
<p>ताभ्यश्च तात्त्विका देवाः सृष्ट्यादौ देवतां गताः ।</p>
<p>तेभ्यो दक्षश्चेन्द्रनामा स हीन्दुं रारयत् पुरा ॥</p>
<p>तस्मात् बृहस्पतिर्नाम महेन्द्रत्वात् पुरन्दरः ।</p>
<p>तस्मात् प्रजापतिर्मुक्तो रुद्रः प्रजननेशिता ॥</p>
<p>तस्माद् ब्रह्मा शतगुणो मुक्त इत्येष निर्णयः ।</p>
<p>यथाऽऽनन्दे तथा ज्ञाने विष्णुभक्तौ बलाधिके ॥</p>
<p>सर्वैर्गुणैः शतगुणाः क्रमेणोक्तेन तेऽखिलाः ।</p>
<p>अथवा सहस्रगुणिता अनन्तगुणितास्तथा ॥</p>
<p>परिमाणे शतगुणेऽप्यानन्दस्फुटतावशात् ।</p>
<p>यथा दीपाच्छतगुणाऽप्यग्निज्वाला न दीपवत् ॥</p>
<p>स्फुटीभवेद् यथैवाग्निर्बहुलोऽपि न सूर्यवत् ।</p>
<p>यथैव सूर्याद् द्विगुणश्चन्द्रो नैव स्फुटीभवेत् ॥</p>
<p>उत्तरेषामुत्तरेषां गुणा एवमतिस्फुटाः ।</p>
<p>प्रतिबिम्बा यतः पूर्वे ब्रह्मान्तानां नरादयः ॥</p>
<p>अतोऽस्पष्टस्वरूपास्ते स्फुटरूपास्तथोत्तराः ॥ १८-२६ ॥</p>
<p>स यश्चायं पुरुषे । यश्चासावादित्ये । स एकः । स य एवंवित् । अस्माल्लोकात्
प्रेत्य । एतमन्नमयमात्मानमुपसङ्क्रामति । एतं प्राणमयमात्मानमुपसङ्क्रामति
। एतं मनोमयमात्मानमुपसङ्क्रामति । एतं विज्ञानमयमात्मानमुपसङ्क्रामति ।
एतमानन्दमयमात्मानमुपसङ्क्रामति ॥ २७ ॥</p>
<p>तदप्येष श्लोको भवति । यतो वाचो निवर्तन्ते । अप्राप्य मनसा सह । आनन्दं
ब्रह्मणो विद्वान्न बिभेति कुतश्चनेति ॥ एतँ ह वाव न तपति । किमहँ साधु
नाकरवम् । किमहं पापमकरवमिति । स य एवं विद्वानेते आत्मानग्ग् स्पृणुते ।
उभे ह्येवैष एते आत्मानग्ग् स्पृणुते । य एवं वेद । इत्युपनिषत् ॥ २८ ॥</p>
<h2 id="भगवलल">भुगुवल्ली</h2>
<p>ॐ सह नाववतु । सह नौ भुनक्तु । सह वीर्यं करवावहै । तेजस्वि नावधीतमस्तु मा
विद्विषावहै । ॐ शान्तिः शान्तिः शान्तिः ॥ इति ब्रह्मवल्ली ॥ २ ॥</p>
<p>॥ इति द्वितीया ब्रह्मवल्ली समाप्ता ॥ २ ॥</p>
<p>यत्प्रसादात् स्वरूपाप्तिर्ब्रह्मादीनां समन्ततः ।</p>
<p>स विष्णुः सर्वजीवेषु नृषु देवेषु च स्थितः ।</p>
<p>एक एव महायोगी निर्विशेषोऽखिलैर्गुणैः ॥</p>
<p>सर्वोत्तमः स पूर्णश्च तमेवं वेद यः पुमान् ।</p>
<p>जीवांश्च तारतम्यस्थान् स गच्छेत् पञ्चरूपिणम् ॥</p>
<p>विष्णुं न पुण्यपापे च तस्यानिष्टे कदाचन ।</p>
<p>प्रियाप्रियेषु तज्ज्ञानी ह्यास्तृणोति यतो नृषु ॥</p>
<p>अगोचरं वाङ्मनसोरानन्त्यात् पुरुषोत्तमम् ।</p>
<p>ज्ञात्वा मुक्तस्य भीर्नैव कुतश्चन भविष्यति ॥</p>
<p>इत्यादि यजुःसंहितायाम् ।</p>
<p>न च सह ब्रह्मणा इत्यादेरन्योऽर्थः कल्प्यः । अप्रामाणिकत्वात् ।
अनाश्वासाच्च । न चौषधीभ्योऽन्नमन्नरसमय इत्यत्रोभयार्थत्वेन विरोधः ।
अन्नस्यान्नम् मध्यमः प्राणः प्राणः स्थूणा इत्यादिवद्
विशेषितत्वादुपपत्तेः ।</p>
<p>न चान्नमयदीनामब्रह्मत्वे किञ्चिन्मानम् । येऽन्नं ब्रह्मोपासते ये प्राणं
ब्रह्मोपासते आनन्दं ब्रह्मणो विद्वान् विज्ञानं ब्रह्म चेद् वेद अधीहि
भगवो ब्रह्मेति । तस्मा एतत् प्रोवाच । अन्नं प्राणं चक्षुः श्रोत्रं मनो
वाचम् इत्यादिना ब्रह्मशब्देनोक्तत्वाच्च । न च लौकिकान्नस्यात्तृत्वमस्ति
। येऽन्यथा विदुस्तेऽन्यराजानस्ते क्षय्यलोका भवन्ति इति
श्रुतेरविद्यमानोपासनाद् दोषावगतेश्च ।</p>
<p>न च रमन्त्यहो असदुपासनयाऽऽत्महनः इति च भागवते ।</p>
<p>.नाविद्यमानं ब्रुवते वेदा ध्यातुं न वैदिकाः ।</p>
<p>अविद्यमानं ध्यायन्तो यान्ति सर्वेऽधरं तमः ॥</p>
<p>तस्मात् सत्यार्थतां ब्रूयात् वेदानामपि सर्वशः ।</p>
<p>य एवं वेद स ज्ञानी ज्ञानवान् नान्यथा भवेत् ॥</p>
<p>इति वेदार्थविवेके ।</p>
<p>. स यश्चायं पुरुषे यश्चासावादित्ये इत्यधिकरणत्वेन भेद एव जीवस्य
परमादुक्तः । एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां
विन्दते एतमानन्दमयमात्मानमुपसङ्क्रामति सोऽश्नुते सर्वान् कामान् सह
ब्रह्मणा विपश्चिता एतमानन्दमयमात्मानमुसङ्क्रम्य । इमान् लोकान् कामान्नी
कामरूप्यनुसञ्चरन् इत्यादिना मुक्तस्यापि भेद एवाभ्यस्यते । अथ सोऽभयं गतो
भवति इति मुक्तिप्रस्तावात् । सैषानन्दस्य मीमांसा इति मुक्तानन्दो
मीमांस्यते । श्रोत्रियस्य चाकामाहतस्येति सर्वत्र विशेषणाच्च । न
ह्यमुक्तस्याकामहतत्वं मुख्यं भवति । न च मुख्या श्रोत्रियता ।</p>
<p>यस्य श्रुतिफलं पूर्णं स श्रोत्रिय उदाहृतः ।</p>
<p>स हि मुक्तोऽकामहतः स हि कामैर्न हन्यते ॥</p>
<p>यस्य कामास्तु सत्याः स्युस्सहि कामैर्न हन्यते ।</p>
<p>न ह्यकामः क्वचित् कश्चित् दृश्यते श्रूयतेऽपि च ॥ इति ब्रह्माण्डे ।</p>
<p>.न च देवपदाकामस्य सकाशादिन्द्रपदाकामस्य शतगुणानन्दो दृश्यते सति च
प्राजापत्यादिकामे । न च मानुषाः प्रायस्तदिच्छवः । चक्रवर्तिनस्तु
युवशब्देनैव मुक्तत्वमुक्तम् । तस्मान्मुक्तविषयेयं मीमांसा । यदा सर्वे
प्रमुच्यन्ते कामा येऽस्य हृदि स्थिताः इत्यत्राप्यन्तःकरणस्थानामेव
कामानां विमोक्ष उक्तः । न तु स्वरूपभूतानाम् । यं यमन्तमभिकामो भवति
सोऽस्य सङ्कल्पादेव भवति इति मुक्तानामपि स्वरूपभूतः कामः प्रतीयते ।</p>
<p>कामाः सङ्कल्प आनन्दो मुक्तानां तारतम्यतः ।</p>
<p>स्वरूपभूतास्ते सर्वे निर्दोषा गुणरूपकाः ॥ इति पाद्मे ।</p>
<p>सङ्कल्पादेव च तच्छ्रुतेः इति सूत्रम् । भेदव्यपदेशात् इति
जीवेशयोर्भेदश्चोक्तो भगवता ।</p>
<p>न च भेददर्शनमसुकरम् । स्वरूपत्वात् भेदस्य । सर्वव्यावृत्तं हि सर्वस्य
स्वरूपं सर्वैरनुभूयते । अन्यथाऽहं वा दृष्टोऽन्यो वा दृष्ट इत्यपि संशयः
स्यात् । न च पश्चात् भेदो ज्ञायत इत्यत्र किञ्चिन्मानम् । न हि
दृष्टवस्तुनः पुरुषस्य तस्य वस्त्वन्तराद् भेदे संशयः क्वचिद् दृष्टः । न च
सर्वतो व्यावृत्यनुभवे सर्वज्ञताऽपेक्षितेति दोषः । सामान्यतः सर्वस्य
सर्वैरपि ज्ञातत्वात् । यावत्तु सर्वतो भेदो विशेषतो न ज्ञायते तावत्
स्वरूपमेव विशेषतो न ज्ञातम् । न हि ज्ञाताद्वस्तुनोऽव्यावृत्तिः केनचित्
शङ्क्यते । यदा तु संशीयते तदापि कुतश्चिद् व्यावृत्तमेव ज्ञायते । न हि
सर्वमिदं भवति वा न वेति कस्यचित् संशयः । अतो व्यावृत्तिरेव स्वरूपम् ।
अस्य भेद इति विशेष्यत्वमस्य स्वरूपमितिवत् । यथाऽस्तीति वर्तमानः कालो
वस्तुना सहैवानुभूयते एवमन्यस्मात् व्यावृत्तमित्यत्रान्यदपि सामान्यतः
सहैवानुभूयते । न ह्यस्तीति वर्तमानकालापेक्षयानुभूयत इत्येतावता
विद्यमानता नाम वस्तुनोऽन्या । सदित्यपि शत्रन्तत्वात्
कालसम्बन्ध्येवाऽनुभूयते तिष्ठन्नितिवत् । एवमन्यस्मात्
व्यावृत्तमित्यन्येन सह प्रतीयमानमपि न स्वरूपादन्यत् । अस्माद्
व्यावृत्तिरन्यस्य स्वरूपमन्यस्माद् व्यावृत्तिरस्य स्वरूपमिति नैकस्वरूपता
। ज्ञानानन्दादिवत् स्वरूपत्वेऽपि व्यवहारविशेषो भवति । न च स्वरूपत्वेन
भेदस्याभावो भवति । ज्ञानान्दादिवदेव । अन्यप्रतियोगिकत्वाद् भेदस्य न
स्वस्मादपि भवति ।</p>
<p>भेदस्तु सर्ववस्तूनां स्वरूपं नैजमव्ययम् ।</p>
<p>नष्टानामपि वस्तूनां भेदो नैव विनश्यति ॥</p>
<p>अवस्तुनोऽपि रूपं स्वं भेद एव न चान्यथा ।</p>
<p>विशेषरूपनाशेन भेदमात्रावसायिता ॥</p>
<p>नाश इत्युच्यते सद्भिर्भेदो न हि विनश्यति ।</p>
<p>इत्याहुः केचिदज्ञानात् तत्राहुः सूक्ष्मदर्शिनः ॥</p>
<p>सत्यं भेदस्तु वस्तूनां स्वरूपं नात्र संशयः ।</p>
<p>तस्माद् वस्तुविनाशे तु तद्भेदो नास्ति कुत्रचित् ॥</p>
<p>अविनष्टस्य तस्मात्तु भेदोऽस्त्येव स्वरूपतः ।</p>
<p>एवम्भावादभावस्य न भेदो भावरूपवान् ॥</p>
<p>अभावाद् भावरूपस्य स्वरूपं भाव इष्यते ।</p>
<p>नष्टभेदोऽप्यभावात्मा विद्यते च विनाशतः ॥</p>
<p>स्वरूपत्वात्तु भेदस्य भेदे शङ्का न कस्यचित् ।</p>
<p>सर्वं सामान्यतो यस्मात् सर्वैरप्यनुभूयते ॥</p>
<p>तस्माद् व्यावृत्तता सर्वैः सर्वस्मादनुभूयते ।</p>
<p>प्रतियोगिता त्वभावस्याप्यस्त्यभावतया स्फुटम् ॥</p>
<p>न ह्यभावोऽप्यधर्मा स्यान्न तु स्याद् भावधर्मयुक् ।</p>
<p>अभावस्यास्तिता नाम स्यादेवाभावरूपिणी ॥</p>
<p>अभावतापि सैव स्यान्न तु स्याद् भावरूपिणी ।</p>
<p>अतः स सर्वव्यावृत्तस्वरूपो भगवान् परः ॥</p>
<p>येन ज्ञातः स तु ज्ञानी मुच्यते नात्र संशयः ॥</p>
<p>इति तत्त्वनिर्णये ॥</p>
<p>ॐ सह नाववतु । सह नौ भुनक्तु । सह वीर्यं करवावहै । तेजस्वि नावधीतमस्तु मा
विद्विषावहै । ॐ शान्तिः शान्तिः शान्तिः ॥ ॐ भृगुर्वै वारुणिः । वरुणं
पितरमुपससार । अधीहि भगवो ब्रह्मेति । तस्मा एतत् प्रोवाच । अन्नं प्राणं
चक्षुः श्रोत्रं मनो वाचमिति । तँ होवाच । यतो वा इमानि भूतानि जायन्ते ।
येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व ।
तद्ब्रह्मेति ॥ १ ॥</p>
<p>स तपोऽतप्यत । स तपस्तप्त्वा । अन्नं ब्रह्मेति व्यजानात् । अन्नाद्ध्येव
खल्विमानि भूतानि जायन्ते । अन्नेन जातानि जीवन्ति । अन्नं
प्रयन्त्यभिसंविशन्तीति । तद्विज्ञाय । पुनरेव वरुणं पितरमुपससार । अधीहि
भगवो ब्रह्मेति । तँ होवाच । तपसा ब्रह्म विजिज्ञासस्व । तपो ब्रह्मेति ॥
२ ॥</p>
<p>स तपोऽतप्यत । स तपस्तप्त्वा । प्राणं ब्रह्मेति व्यजानात् । प्राणाद्ध्येव
खल्विमानि भूतानि जायन्ते । प्राणेन जातानि जीवन्ति । प्राणं
प्रयन्त्यभिसंविशन्तीति । तद्विज्ञाय । पुनरेव वरुणं पितरमुपससार । अधीहि
भगवो ब्रह्मेति । तँ होवाच । तपसा ब्रह्म विजिज्ञासस्व । तपो ब्रह्मेति ॥
३ ॥</p>
<p>स तपोऽतप्यत । स तपस्तप्त्वा । मनो ब्रह्मेति व्यजानात् । मनसो ह्येव
खल्विमानि भूतानि जायन्ते । मनसा जातानि जीवन्ति । मनः
प्रयन्त्यभिसंविशन्तीति । तद्विज्ञाय । पुनरेव वरुणं पितरमुपससार । अधीहि
भगवो ब्रह्मेति । तँ होवाच । तपसा ब्रह्म विजिज्ञासस्व । तपो ब्रह्मेति ॥
४ ॥</p>
<p>स तपोऽतप्यत । स तपस्तप्त्वा । विज्ञानं ब्रह्मेति व्यजानात् ।
विज्ञानाद्ध्येव खल्विमानि भूतानि जायन्ते । विज्ञानेन जातानि जीवन्ति ।
विज्ञानं प्रयन्त्यभिसंविशन्तीति । तद्विज्ञाय । पुनरेव वरुणं पितरमुपससार
। अधीहि भगवो ब्रह्मेति । तँ होवाच । तपसा ब्रह्म विजिज्ञासस्व । तपो
ब्रह्मेति ॥ ५ ॥</p>
<p>स तपोऽतप्यत । स तपस्तप्त्वा । आनन्दो ब्रह्मेति व्यजानात् । आनन्दाद्ध्येव
खल्विमानि भूतानि जायन्ते । आनन्देन जातानि जीवन्ति । आनन्दं
प्रयन्त्यभिसंविशन्तीति ॥ ६ ॥</p>
<p>सैषा भार्गवी वारुणी विद्या । परमे व्योमन् प्रतिष्ठिता । य एवं वेद
प्रतितिष्ठति । अन्नवानन्नादो भवति । महान् भवति प्रजया
पशुभिर्ब्रह्मवर्चसेन । महान् कीर्त्या ॥ ७ ॥</p>
<p>अन्नं न निन्द्यात् । तद् व्रतम् । प्राणो वा अन्नम् । शरीरमन्नादम् ।
प्राणे शरीरं प्रतिष्ठितम् । शरीरे प्राणः प्रतिष्ठितः । तदेतदन्नमन्ने
प्रतिष्ठितम् । स य एतदन्नमन्ने प्रतिष्ठितं वेद प्रतितिष्ठति ।
अन्नवानन्नादो भवति । महान् भवति प्रजया पशुभिर्ब्रह्मवर्चसेन । महान्
कीर्त्या ॥ ८ ॥</p>
<p>चक्षुः स चष्टे यद् विष्णुः श्रोत्रं श्रोतृत्वतो विभुः ।</p>
<p>वाक् च वक्तृत्वतो नित्यं मनो मन्तृत्वतस्तथा ॥</p>
<p>तपो ज्ञानस्वरूपत्वाद् विज्ञानं तु विवेचनात् ।</p>
<p>ज्ञानानुसन्धानरूपतपसा तं जनार्दनम् ॥</p>
<p>क्रमाद् भृगुर्व्यजानात् तमन्नादिबहुरूपिणम् ।</p>
<p>एवं विजानंस्तं विष्णुं तस्मिंस्तु प्रतितिष्ठति ॥</p>
<p>मुक्तो भूत्वाऽन्नवांश्च स्यादन्नादश्च सदैव तु ।</p>
<p>अन्ननामा तु भगवान् विद्वांस्तमुपजीवति ॥</p>
<p>तद्वांश्च तेन गुप्तत्वात् &hellip;. ॥ १८ ॥</p>
<p>अन्नं न परिचक्षीत । तद् व्रतम् । आपो वा अन्नम् । ज्योतिरन्नादम् । अप्सु
ज्योतिः प्रतिष्ठितम् । ज्योतिष्यापः प्रतिष्ठिताः । तदेतदन्नमन्ने
प्रतिष्ठितम् । स य एतदन्नमन्ने प्रतिष्ठितं वेद प्रतितिष्ठति ।
अन्नवानन्नादो भवति । महान् भवति प्रजया पशुभिर्ब्रह्मवर्चसेन । महान्
कीर्त्या ॥ ९ ॥</p>
<p>अन्नं बहु कुर्वीत । तद् व्रतम् । पृथिवी वा अन्नम् । आकाशोऽन्नादः ।
पृथिव्यामाकाशः प्रतिष्ठितः । आकाशे पृथिवी प्रतिष्ठिता । तदेतदन्नमन्ने
प्रतिष्ठितम् । स य एतदन्नमन्ने प्रतिष्ठितं वेद प्रतितिष्ठति ।
अन्नवानन्नादो भवति । महान् भवति प्रजया पशुभिर्ब्रह्मवर्चसेन । महान्
कीर्त्या ॥ १० ॥</p>
<p>न कं चन वसतौ प्रत्याचक्षीत । तद् व्रतम् । तस्माद् यया कया च विधया
बह्वन्नं प्राप्नुयात् । अराध्यस्मा अन्नमित्याचक्षते । एतद्वै मुखतोन्नँ
राद्धम् । मुखतोऽस्मा अन्नँ राध्यते । एतद्वै मध्यतोऽन्नँ राद्धम् ।
मध्यतोऽस्मा अन्नँ राध्यते । एतद्वा अन्ततोन्नँ राद्धम् । अन्ततोऽस्मा
अन्नँ राध्यते । य एवं वेद ॥ ११ ॥</p>
<p>&hellip;.. विद्यार्थे वसतीच्छया ।</p>
<p>आगतं नेति न ब्रूयात् तदेतद् विदुषो व्रतम् ॥</p>
<p>स विष्णुः पृथिवीनामा पृथुत्वात् प्राणनामकः ।</p>
<p>प्रकृष्टानन्दबलत आकाशः सर्ववेत्तृतः ॥</p>
<p>शराख्यदेहिनश्चैव शरीरं प्रेरणात् स्मृतः ।</p>
<p>एतैश्चतुभिर्भगवान् रूपैश्च चतुरात्मभिः ॥</p>
<p>भोग्यभोक्तृस्वरूपेण तिष्ठति क्रीडया स्वयम् ।</p>
<p>न च भोग्यत्वमात्रेण हीनत्वं तस्य कुत्रचित् ॥</p>
<p>न हि भार्योपभोग्यस्तु भर्ता हीनत्वमाप्नुयात् ।</p>
<p>एवं स भगवान् विष्णुरविशेषोऽखिलेष्वपि ॥</p>
<p>रूपेषु क्रीडते नित्यं भोक्ता भोग्य इतीच्छया ।</p>
<p>अन्नाख्यं तं नैव निन्द्यात् बहु मन्येत तं सदा ॥</p>
<p>इति व्रतद्वयं ह्येतद् भाव्यं यदि सुखे स्पृहा ।</p>
<p>येन केनापि विधिना बह्वित्येव जनार्दनम् ॥</p>
<p>मत्वैव प्राप्नुयान्नित्यं मनोवाक्कायवृत्तिभिः ।</p>
<p>य एवं समुपासीत तस्यान्नाख्यो हरिः स्वयम् ॥</p>
<p>सिद्ध इत्येव हि प्राहुर्विद्वांसः परिनिष्ठिताः ।</p>
<p>यस्य तद् ब्रह्म संसिद्धं पूर्वं तेनाप्यतेऽग्रतः ॥</p>
<p>मध्ये वयसि चेत् सिद्धं मुक्तो मध्यं प्रपश्यति ।</p>
<p>वार्धके चेद् विजानाति मुक्तः पादौ प्रपश्यति ॥</p>
<p>तेजोमण्डलमेवान्यत् अङ्गं विष्णोः प्रपश्यति ।</p>
<p>पूर्वे वयसि बोद्धव्यमामुखात् सर्वदृष्टये ॥ ११ ॥</p>
<p>क्षेम इति वाचि । योगक्षेम इति प्राणापानयोः । कर्मेति हस्तयोः । गतिरिति
पादयोः । विमुक्तिरिति पायौ । इति मानुषीः समाज्ञाः । अथ दैवीः ।
तृप्तिरिति वृष्टौ । बलमिति विद्युति । यश इति पशुषु । ज्योतिरिति
नक्षत्रेषु । प्रजातिरमृतमानन्द इत्युपस्थे । सर्वमित्याकाशे ॥ १२ ॥</p>
<p>क्षेमकृत्वात् क्षेमनामा वाचिस्थः स परो हरिः ।</p>
<p>योगनामा तथा प्राणे सर्वकामनियोजनात् ॥</p>
<p>क्षेमनामा क्षेमकृत्त्वादपानेऽपि हरिः स्वयम् ।</p>
<p>कर्मनामा हस्तगतः कर्मकृत्त्वाज्जनार्दनः ॥</p>
<p>गतिदत्वात् गतिर्नाम पादस्थः पुरुषोत्तमः ।</p>
<p>विसर्गकृद् विमुक्त्याख्यः पायुस्थः परमो विभुः ॥</p>
<p>अध्यात्मस्थ इति प्रोक्तोऽथाधिदैवगतं शृणु ।</p>
<p>पर्जन्ये तृप्तिनामासौ तृप्तिदत्वाज्जनार्दनः ॥</p>
<p>वायौ तु बलनामा च बलदत्वात् सदैव हि ।</p>
<p>यशःप्रदत्वात् दक्षे तु यशः पश्वभिमानिनि ॥</p>
<p>नक्षत्रेषु ज्योतिराख्यो ज्योतिर्दातृत्वतो हरिः ।</p>
<p>उपस्थमानिनि शिवे प्रजात्यानन्दसन्ततेः ॥</p>
<p>दातृत्वात् तत्तदाख्योऽसौ सन्ततिस्त्वमृतं स्मृतम् ।</p>
<p>सर्वः सर्वप्रदत्वात् तु प्रकृतौ पुरुषोत्तमः ॥ १२ ॥</p>
<p>तत्प्रतिष्ठेत्युपासीत । प्रतिष्ठावान् भवति । तन्मह इत्युपासीत । महान्
भवति । तन्मन इत्युपासीत । मानवान् भवति । तन्नम इत्युपासीत ।
नम्यन्तेऽस्मै कामाः । तद्ब्रह्मेत्युपासीत । ब्रह्मवान् भवति ।
तद्ब्रह्मणः परिमर इत्युपासीत । पर्येणं म्रियन्ते द्विषन्तः सपत्नाः । परि
येऽप्रिया भ्रातृव्याः ॥ १३ ॥</p>
<p>स प्रतिष्ठा स्थापकत्वात् मनो मान्यत्वतो हरिः ।</p>
<p>नमो नम्यत्वतो नित्यं महश्चापि महत्त्वतः ॥</p>
<p>विरिञ्चमारकश्चासौ ब्रह्म पूर्णगुणत्वतः ॥ १३ ॥</p>
<p>स यश्चायं पुरुषे । यश्चासावादित्ये । स एकः । स य एवंवित् । अस्माल्लोकात्
प्रेत्य । एतमन्नमयमात्मानमुपसङ्क्रम्य । एतं प्राणमयमात्मानमुपसङ्क्रम्य ।
एतं मनोमयमात्मानमुपसङ्क्रम्य । एतं विज्ञानमयमात्मानमुपसङ्क्रम्य ।
एतमानन्दमयमात्मानमुपसङ्क्रम्य । इमाल्लोकान् कामान्नी कामरूप्यनुसञ्चरन् ।
एतत् साम गायन्नास्ते । हा३वु हा३वु हा३वु । अहमन्नमहमन्नमहमन्नम् ।
अहमन्नादोऽहमन्नादोऽहमन्नादः । अहग्ग् श्लोककृदहग्ग्लोककृदहग्ग्श्लोककृत् ॥
१४ ॥</p>
<p>अहमस्मि प्रथमजा ऋता३स्य । पूर्वं देवेभ्योऽमृतस्य ना३भाइ । यो मा ददाति स
इदेव मा३वाः । अहमन्नमन्नमदन्तमा३द्मि । अहं विश्वं भुवनमभ्यभवाम् ।
सुवर्णज्योतीः । य एवं वेद । इत्युपनिषत् ॥ १५ ॥</p>
<p>ॐ सह नाववतु । सह नौ भुनक्तु । सह वीर्यं करवावहै । तेजस्वि नावधीतमस्तु मा
विद्विषावहै । ॐ शान्तिः शान्तिः शान्तिः ॥</p>
<p>॥ इति तृतीया भृगुवल्ली समाप्ता ॥ ३ ॥</p>
<p>॥ इति तैत्तिरीयोपनिषत् समाप्ता ॥</p>
<p>इति श्रीमदानन्दतीर्थभगवत्पादाचार्यविरचितं तैत्तिरीयोपनिषद्भाष्यं
समाप्तम् ॥</p>
<p>वेदैनं तत्त्वतो ब्रह्मा स एनं पञ्चरूपिणम् ॥</p>
<p>प्राप्य गायति मुक्तः सन्नन्ननामाऽस्मि भोग्यतः ।</p>
<p>यथेष्टमन्नभोक्ता च कीर्तिकर्ता हरेस्तथा ॥</p>
<p>ऋतरूपस्य विष्णोस्तु पुत्रः प्रथमजो ह्यहम् ।</p>
<p>देवेभ्यः पूर्वजश्चाहं मुक्तानामाश्रयः सदा ॥</p>
<p>यो ददाति च मां सम्यग् विष्णुतत्त्वप्रकाशकः ।</p>
<p>स इत्थमेव मां याति विष्णोरन्नमहं सदा ॥</p>
<p>ममान्नं सर्वजीवास्तु भोग्या मम यतः सदा ।</p>
<p>सर्वमभ्यभवं चाहं गुणैः सर्वैश्च नित्यकैः ॥</p>
<p>सुवर्णो भगवान् विष्णुर्ज्योतिः स मम (रे)रोचकः ।</p>
<p>योऽहमेवंविदभवं तस्य मे माधवः पतिः ॥</p>
<p>इति ब्रह्मा गायमानो मुक्तश्चरति सर्वदा ॥</p>
<p>इति यजुःसंहितायाम् ॥</p>
<p>अन्नं भगवन्तं न परिचक्षीत । न निराकुर्यात् । तद्गुणांस्तत्कर्माणि वा
कुत्रापि बहु कुर्वीत । बहुगुणत्वेन प्रतिपादयेत् भगवन्तम् । यया कया च
विधया बह्वन्नं प्राप्नुयात् । अतिप्रयत्नेनापि विहितप्रकारेण बहुतरां
भगवद्विद्यां प्राप्नुयात् ।</p>
<p>प्रजापतिः प्रथमजा ऋतस्यात्मनाऽऽत्मानमभिसम्बभूव ।</p>
<p>प्रजापते न त्वदेतान्यन्यो विश्वा जातानि परि ता बभूव इत्यादिना
विरिञ्चस्यैवैतद् गानम् । अन्यो न परि बभूवेति निषेधात् ।</p>
<p>विद्युद्वन्मानुषा विद्युः सूर्यमण्डलवत् सुराः ।</p>
<p>प्रतिबिम्बवच्च गिरिशो ब्रह्मैनं पश्यति स्फुटम् ॥</p>
<p>ब्रह्मा हि स्थिरचिद्रूपो बहुलात्मा विशेषतः ।</p>
<p>अन्ये क्रमादबहुलास्तथा चञ्चलचेतसः ॥</p>
<p>तस्मात् सम्यङ् न पश्यन्ति हरिं ब्रह्मा तु पश्यति ॥</p>
<p>इति हरिवंशवचनाच्च ब्रह्मैवैनं सम्यग् वेद ।</p>
<p>यस्योच्चोथ समो वा कश्चिन्नैवास्त्यनन्तसच्छक्तेः ।</p>
<p>तं वन्दे परमेशं प्रेयांसं प्रेयसश्च मे विष्णुम् ॥</p>
<p>यस्य त्रीण्युदितानि वेदवचने रूपाणि दिव्यान्यलं बट् तद्दर्शतमित्थमेव
निहितं देवस्य भर्गो महत् ।</p>
<p>वायो रामवचोनयं प्रथमकं पृक्षो द्वितीयं वपुः मध्वो यत्तु तृतीयकं कृतमिदं
भाष्यं हि तेन प्रभौ ॥</p>
<p>हनुशब्दो ज्ञानवाची हनूमान् मतिशब्दितः ।</p>
<p>रामस्य स्वृतरूपस्य वाचस्तेनानयन्त हि ॥</p>
<p>भृतमो भीम इत्युक्तो वाचो मा मातरः स्मृताः ।</p>
<p>ऋगाद्याः इतिहासश्च पुराणं पञ्चरात्रकम् ॥</p>
<p>प्रोक्ताः सप्त शिवास्तत्र शयो भीमस्ततः स्मृतः ।</p>
<p>मध्वित्यानन्द उद्दिष्टो वेति तीर्थमुदाहृतम् ॥</p>
<p>मध्व आनन्दतीर्थः स्यात् तृतीया मारुती तनुः ।</p>
<p>इति सूक्तगतं रूपत्रयमेतन्महात्मनः ।</p>
<p>यो वेद वेदवित् स स्यात् तत्त्ववित् तत्प्रसादतः ॥ इति च ।</p>
<p>साधको रामवाक्यानां तत्समीपगतः सदा ।</p>
<p>हनूमान् प्रथमो ज्ञेयो भीमस्तु बहुभुक् पितोः ॥</p>
<p>पृतनाक्षयकारी च द्वितीयस्तु तृतीयकः ।</p>
<p>पूर्णप्रज्ञस्तथाऽऽनन्दतीर्थनामा प्रकीर्तितः ॥</p>
<p>दशेति पूर्णमुद्दिष्टं सर्वं पूर्णमिहोच्यते ।</p>
<p>प्रज्ञा प्रमतिरुद्दिष्टा पूर्णप्रज्ञस्ततः स्मृतः ॥</p>
<p>आ समन्तात् पतित्वे तु गूढं कलियुगे हरिम् ।</p>
<p>असत्यमप्रतिष्ठं च जगदेतदनीश्वरम् ॥</p>
<p>वदद्भिर्गूहितं सन्तं तृतीयोऽसुर्मथायति ।</p>
<p>येन विष्णोस्तु वर्पाख्यान् गुणानज्ञासिषुः परान् ॥</p>
<p>ईशानासः सूरयश्च निगूढान् निर्गुणोक्तिभिः ।</p>
<p>त्रेतायां द्वापरे चैव कलौ चैते क्रमात् त्रयः ॥</p>
<p>एतेषां परमो विष्णुर्नेता सर्वेश्वरेश्वरः ।</p>
<p>स्वयम्भुब्रह्मसञ्ज्ञोऽसौ परस्मै ब्रह्मणे नमः ॥ इति च ।</p>
<p>पूर्णागण्यगुणोदारधाम्ने नित्याय वेधसे ।</p>
<p>अमन्दानन्दसान्द्राय प्रेयसे विष्णवे नमः ॥</p>

  </div>
</article>


        

        



    <aside class="card border noPrint" id="section-tree-item-taittirIyam_sArasvata-vibhAgaH_AraNyakam_sarva-prastutiH_05_taittirIyopaniShat_madhvaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/vedAH_yajuH/taittirIyam/sArasvata-vibhAgaH/AraNyakam/sarva-prastutiH/05_taittirIyopaniShat/madhvaH/">मध्वः </a>
            <a data-toggle="collapse" href="#section-tree-item-body-taittirIyam_sArasvata-vibhAgaH_AraNyakam_sarva-prastutiH_05_taittirIyopaniShat_madhvaH_md" role="button" aria-expanded="false" aria-controls="section-tree-item-body-taittirIyam_sArasvata-vibhAgaH_AraNyakam_sarva-prastutiH_05_taittirIyopaniShat_madhvaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-taittirIyam_sArasvata-vibhAgaH_AraNyakam_sarva-prastutiH_05_taittirIyopaniShat_madhvaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: मध्वः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2025 Oct 4 04:58:53 UTC. (<a href="http://google.com/search?q=04%3a58%3a53%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
