<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | मध्वः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/kAThakam/AraNyakam/kaThopaniShat/madhvaH/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/kAThakam/AraNyakam/kaThopaniShat/madhvaH/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:url" content="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/">
  <meta property="og:site_name" content="यजुर्वेदे विश्वासटिप्पन्यः">
  <meta property="og:title" content="मध्वः">
  <meta property="og:description" content="प्रथमोध्यायः प्रथमावल्ली नमो भगवते तस्मै सर्वतः परमाय ते ।
सर्वप्राणिहृदिस्थाय वामनाय नमो नमः ॥
उशन् ह वै वाजश्रवसः सर्ववेदसं ददौ । तस्य ह नचिकेता नाम पुत्र आस । तं ह कुमारं सन्तं दक्षिणासु नीयमानासु श्रद्धाविवेश ॥ १ ॥
पीतोदका जग्धतृणा दुग्धदोहा निरिन्द्रियाः ।
अनन्दा नाम ते लोकास्तान् स गच्छति ता ददत् ॥ २ ॥
स होवाच पितरं तात कस्मै मां दास्यसीति द्वितीयं तृतीयम् ।
तं होवाच मृत्यवे त्वा ददानीति ॥ ३ ॥
अग्नौ विष्णुं सदा ध्यायंस्त्रिशोऽग्निं नाचिकेतकम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="kathakam">

  <meta itemprop="name" content="मध्वः">
  <meta itemprop="description" content="प्रथमोध्यायः प्रथमावल्ली नमो भगवते तस्मै सर्वतः परमाय ते ।
सर्वप्राणिहृदिस्थाय वामनाय नमो नमः ॥
उशन् ह वै वाजश्रवसः सर्ववेदसं ददौ । तस्य ह नचिकेता नाम पुत्र आस । तं ह कुमारं सन्तं दक्षिणासु नीयमानासु श्रद्धाविवेश ॥ १ ॥
पीतोदका जग्धतृणा दुग्धदोहा निरिन्द्रियाः ।
अनन्दा नाम ते लोकास्तान् स गच्छति ता ददत् ॥ २ ॥
स होवाच पितरं तात कस्मै मां दास्यसीति द्वितीयं तृतीयम् ।
तं होवाच मृत्यवे त्वा ददानीति ॥ ३ ॥
अग्नौ विष्णुं सदा ध्यायंस्त्रिशोऽग्निं नाचिकेतकम् ।">
  <meta itemprop="wordCount" content="3746">
  <meta name="twitter:card" content="summary">
  <meta name="twitter:title" content="मध्वः">
  <meta name="twitter:description" content="प्रथमोध्यायः प्रथमावल्ली नमो भगवते तस्मै सर्वतः परमाय ते ।
सर्वप्राणिहृदिस्थाय वामनाय नमो नमः ॥
उशन् ह वै वाजश्रवसः सर्ववेदसं ददौ । तस्य ह नचिकेता नाम पुत्र आस । तं ह कुमारं सन्तं दक्षिणासु नीयमानासु श्रद्धाविवेश ॥ १ ॥
पीतोदका जग्धतृणा दुग्धदोहा निरिन्द्रियाः ।
अनन्दा नाम ते लोकास्तान् स गच्छति ता ददत् ॥ २ ॥
स होवाच पितरं तात कस्मै मां दास्यसीति द्वितीयं तृतीयम् ।
तं होवाच मृत्यवे त्वा ददानीति ॥ ३ ॥
अग्नौ विष्णुं सदा ध्यायंस्त्रिशोऽग्निं नाचिकेतकम् ।">
<script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/kAThakam\/AraNyakam\/kaThopaniShat\/madhvaH\/".replace(basePath, "/");
  pageVars.pageParams = {};
  pageVars.pageSource = "kAThakam\/AraNyakam\/kaThopaniShat\/madhvaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>







    <link rel="stylesheet" href="/vedAH_yajuH/webpack_dist/uiLib.css">
<link rel="stylesheet" href="/vedAH_yajuH/css/uiLibPrint.css" media="print" >
<link rel="stylesheet" href="/vedAH_yajuH/css/fonts.css" >
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> मध्वः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="मध्वः">मध्वः</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/kAThakam/AraNyakam/kaThopaniShat/madhvaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h1 id="परथमधयय">प्रथमोध्यायः</h1>
<h2 id="परथमवलल">प्रथमावल्ली</h2>
<p>नमो भगवते तस्मै सर्वतः परमाय ते ।</p>
<p>सर्वप्राणिहृदिस्थाय वामनाय नमो नमः ॥</p>
<p>उशन् ह वै वाजश्रवसः सर्ववेदसं ददौ । तस्य ह नचिकेता नाम पुत्र आस । तं ह
कुमारं सन्तं दक्षिणासु नीयमानासु श्रद्धाविवेश ॥ १ ॥</p>
<p>पीतोदका जग्धतृणा दुग्धदोहा निरिन्द्रियाः ।</p>
<p>अनन्दा नाम ते लोकास्तान् स गच्छति ता ददत् ॥ २ ॥</p>
<p>स होवाच पितरं तात कस्मै मां दास्यसीति द्वितीयं तृतीयम् ।</p>
<p>तं होवाच मृत्यवे त्वा ददानीति ॥ ३ ॥</p>
<p>अग्नौ विष्णुं सदा ध्यायंस्त्रिशोऽग्निं नाचिकेतकम् ।</p>
<p>यश्चयीत स तु प्राप्य स्वर्गं तत्र भयातिगः ॥</p>
<p>उष्य मन्वन्तरं कालममृतत्वं भजेत् क्रमात् ॥ इति ब्रह्मसारे ॥</p>
<p>इच्छन् वाजश्रवो नप्ता ददौ सर्वस्वदक्षिणाम् ।</p>
<p>उद्दालकः स्वर्गलोकं ददौ गाश्च निरिन्द्रियाः ॥</p>
<p>मां दत्वापि न ते गावो दातव्या ईदृशा इति ।</p>
<p>उवाच पुत्रस्तं बालस्तं शशाप पिता स्वयम् ॥</p>
<p>बहूनामेमि प्रथमो बहूनामेमि मध्यमः ।</p>
<p>किंस्विद् यमस्य कर्तव्यं यन्मयाऽद्य करिष्यति ॥ ४ ॥</p>
<p>अनुपश्य यथा पूर्वे प्रतिपश्य तथाऽपरे ।</p>
<p>सस्यमिव मर्त्यः पच्यते सस्यमिव जायते पुनः ॥ ५ ॥</p>
<p>वैश्वानरः प्रविशत्यतिथिर्ब्राह्मणो गृहान् ।</p>
<p>तस्यैतां शान्तिं कुर्वन्ति हर वैवस्वतोदकम् ॥ ६ ॥</p>
<p>स जगाम यमं बालो ब्रह्मचारी यमस्य तु ।</p>
<p>पत्न्या सम्पूज्यमानोऽपि जग्राहार्घ्यादिकं न तु ॥</p>
<p>आगते तु यमे प्राह यमं सोदकमाहर ॥ ४-६ ॥</p>
<p>आशाप्रतीक्षे सङ्गतं सूनृतां च इष्टापूर्ते पुत्रपशूंश्च सर्वान् ।</p>
<p>एतद् वृङ्क्ते पुरुषस्याल्पमेधसो यस्यानश्नन् वसति ब्राह्मणो गृहे ॥ ७ ॥</p>
<p>तिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।</p>
<p>नमस्तेऽस्तु ब्रह्मन् स्वस्ति मेऽस्तु तस्मात् प्रति त्रीन् वरान् वृणीष्व
॥ ८ ॥</p>
<p>इत्युक्तस्स यमस्तं तु सम्पूज्यादाद् वरत्रयम् ॥ ७-८ ॥</p>
<p>शान्तसङ्कल्पः सुमना यथा स्यात् वीतमन्युर्गौतमो माऽभि मृत्यो ।</p>
<p>त्वत्प्रसृष्टं माऽभिवदेत् प्रतीत एतत् त्रयाणां प्रथमं वरं वृणे ॥ ९ ॥</p>
<p>यथा पुरस्तात् भविता प्रतीतः औद्दालकिरारुणिर्मत्प्रसृष्टः ।</p>
<p>सुखं रात्रीः शयिता वीतमन्युः त्वां ददृशिवान् मृत्युमुखात् प्रमुक्तम् ॥
१० ॥</p>
<p>सौमनस्यं पितुश्चैव नाचिकेताग्निगं हरिम् ॥</p>
<p>मुक्ते स्थितञ्च तं विष्णुमिति प्रादात् वरत्रयम् ॥ इति गतिसारे ॥ ९-१० ॥</p>
<p>स्वर्गे लोके न भयं किञ्चनास्ति न तत्र त्वं न जरया बिभेति ।</p>
<p>उभे तीर्त्वा अशनायापिपासे शोकातिगो मोदते स्वर्गलोके ॥ ११ ॥</p>
<p>स त्वमग्निं स्वर्ग्यमध्येषि मृत्यो प्रब्रूहि तं श्रद्दधानाय मह्यम् ।</p>
<p>स्वर्गलोका अमृतत्वं भजन्ते एतद्द्वितीयेन वृणे वरेण ॥ १२ ॥</p>
<p>अग्र्यत्वादग्निनामासौ नाचिकेताग्निगो हरिः ॥ ११-१२ ॥</p>
<p>प्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।</p>
<p>अनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १३ ॥</p>
<p>लोको विष्णोरनन्तस्य तज्ज्ञानान्नित्य आप्यते ॥</p>
<p>प्रतिष्ठा सर्वलोकस्य स विष्णुस्सर्वहृद्गतः ॥ १३ ॥</p>
<p>लोकादिमग्निं तमुवाच तस्मै या इष्टका यावतीर्वा यथा वा ।</p>
<p>स चापि तत्प्रत्यवदद्यथोक्तं अथास्य मृत्युः पुनराह तुष्टः ॥ १४ ॥</p>
<p>स एव सर्वलोकादिस्तं ज्ञात्वा मुच्यते ध्रुवम् ॥ इति च ॥</p>
<p>या इष्टका या इष्टकादेवताः ।</p>
<p>इष्टकादेवतां विष्णुं षष्ठ्युत्तरशतत्रिकम् ।</p>
<p>यथावदेव विज्ञाय मुच्यते कर्मबन्धनात् ॥ इति च ॥ १४ ॥</p>
<p>तमब्रवीत् प्रीयमाणो महात्मा वरं तवेहाद्य ददानि भूयः ।</p>
<p>तवैव नाम्ना भविताऽयमग्निः शृङ्कां चेमामनेकरूपां गृहाण ॥ १५ ॥</p>
<p>त्रिनाचिकेतस्त्रिभिरेत्य सन्धिं त्रिकर्मकृत् तरति जन्ममृत्यू ।</p>
<p>ब्रह्मजज्ञं देवमीड्यं विदित्वा निचाय्येमां शान्तिमत्यन्तमेति ॥ १६ ॥</p>
<p>त्रिभिरेत्य सन्धिं वेदैरविरुद्धः । वेदोक्तप्रकारेण भगवत्तत्वादिकं
जानन्नित्यर्थः । त्रिकर्मकृत् यज्ञदानतपःकर्ता । यज्ञदानतपःकर्म न
त्याज्यं कार्यमेव तत् इति वचनात् ।</p>
<p>त्रिनाचिकेतस्त्रयमेतद्विदित्वा य एवं विद्वांश्चिनुते नाचिकेतम् ।</p>
<p>स मृत्युपाशान् पुरतः प्रणोद्य शोकातिगो मोदते स्वर्गलोके ॥ १७ ॥</p>
<p>त्रयमेतत् या इष्टका इत्यादि ।</p>
<p>ब्रह्मेति वेद उद्दिष्टस्तस्माद् व्यक्तो यतो हरिः ।</p>
<p>ब्रह्मजस्तेन कथितस्स एव ज्ञोऽखिलज्ञतः ॥ इति नामनिरुक्ते ।</p>
<p>अनेकरूपां सुवर्णमयीम् ।</p>
<p>बहुरूपं च पुरटं कार्तस्वरमितीर्यते इत्यभिधानात् ।</p>
<p>यमोऽनुवादसन्तुष्टो वह्नेस्तन्नामतामपि ।</p>
<p>शृङ्कां स्वर्णमयीं चैव कण्ठमालामदाद् विभुः ॥ इति पाद्मे ।</p>
<p>लोकादिः प्रतिष्ठा ब्रह्मजज्ञो अनन्तलोकाप्तिरित्यादिविशेषणैश्च भगवानेव ।
स्तोममहदुरुगायं प्रतिष्ठामिति परामर्शाच्च । भगवतो ह्युरुगायत्वं
प्रसिद्धम् । गुहानिहितत्वं च तस्यैव विशेषतः प्रसिद्धम् । न
चाग्निपरिज्ञानमात्रेणानन्तलोकाप्तिर्भगवज्ज्ञानं विना । तद्वा एतदक्षरं
गार्ग्यविदित्वाऽस्मिं ल्लोके जुहोति यजते तपस्तप्यते बहूनि
वर्षसहस्राण्यन्तवदेवास्य तद्भवति इत्यादिश्रुतेः ।</p>
<p>न च मुख्ये सत्यमुख्यार्थो युज्यते ।</p>
<p>एष तेऽग्निर्नाचिकेतः स्वर्ग्यो यमवृणीथा द्वितीयेन वरेण ।</p>
<p>एतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १८ ॥</p>
<p>येयं प्रेते विचिकित्सा मनुष्ये अस्तीत्येके नायमस्तीति चैके ।</p>
<p>एतद्विद्यामनुशिष्टस्त्वयाहं वराणामेष वृतस्तृतीयः ॥ १९ ॥</p>
<p>प्रेते मुक्ते मनुष्ये नियामकत्वेन भगवानस्तीति ज्ञानिनो वदन्ति ।
नास्तीत्यज्ञाः । तस्य नियामकस्य स्वरूपं यथावदहं विद्याम् ।</p>
<p>अस्य विस्रंसमानस्य शरीरस्थस्य देहिनः ।</p>
<p>देहाद्विमुच्यमानस्य किमत्र परिशिष्यते ॥ एतद्वै तत्</p>
<p>इति परिहाराच्च मुक्ते स्थितो भगवान् पृच्छ्यते इति सिद्धम् ।</p>
<p>देहाद्विशेषेण मोचनं नाम मुक्तिरेव । मुक्तेरपि मरणात्मकत्वात् मरणमित्यपि
भवति । स्थूलदेहपरित्यागस्तु विस्रंसमानस्येत्यनेनैवोक्तो भवति ।</p>
<p>अग्निस्थं परमात्मानं सामान्याज्जानतोऽपि तु ।</p>
<p>अजानतस्तु मुक्तौ च जीवान्तःस्थितमीश्वरम् ॥</p>
<p>नियामकं च जीवानां मुक्तानामपि सर्वदा ।</p>
<p>गुणान् सर्वोत्तमत्वादीनविज्ञाय हरेस्तथा ॥</p>
<p>नैव मुक्तिर्भवेत् तस्मात् कृच्छ्रात् तदवदद्यमः ।</p>
<p>तस्य गोप्यत्वविज्ञप्त्यै तथाप्यग्निस्थवेदनात् ॥</p>
<p>सुखाधिक्यं भवेन्मुक्तौ तस्मात् तत्पृथगीरितम् ॥ इति तत्त्वसारे ।</p>
<p>स्थाणुमन्येऽनुसयन्ति यथाकर्म यथाश्रुतम् इत्युक्त्वा य एषु सुप्तेषु
जागर्ति कामं कामं पुरुषो निर्ममाणः इति वचनाच्च जीवेषु स्थितो भगवान्
पृच्छ्यत इति सिद्धम् । मृतजीवे स्थितो मुक्तजीवे स्थितश्चोभयात्मको भगवान्
विवक्षित इत्येतस्माच्चाविरोधः ।</p>
<p>गुह्यं तत्परमं ब्रह्म म्रियमाणं शरीरिणम् ।</p>
<p>सम्प्राप्तमपि जीवेषु जागर्ति स्वपितेष्वपि ॥ इति ब्रह्माण्डे ।</p>
<p>देवैरत्रापि विचिकित्सितं पुरा न हि सुज्ञेयोऽणुरेष धर्मः ।</p>
<p>अन्यं वरं नचिकेतो वृणीष्व मा मोपरोत्सीरति मा सृजैवम् ॥ २० ॥</p>
<p>धारकत्वात् धर्मो भगवान् ।</p>
<p>देवैरत्रापि विचिकित्सितं किल त्वं च मृत्यो यन्न सुज्ञेयमात्थ ।</p>
<p>वक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २१ ॥</p>
<p>शतायुषः पुत्रपौत्रान् वृणीष्व बहून् पशून् हस्तिहिरण्यमश्वान् ।</p>
<p>भूमेर्महदायतनं वृणीष्व स्वयं च जीव शरदो यावदिच्छसि ॥ २२ ॥</p>
<p>एतत् तुल्यं यदि मन्यसे वरं वृणीष्व वित्तं चिरजीविकां च ।</p>
<p>महाभूमौ नचिकेतस्त्वमेधि कामानां त्वा कामभाजं करोमि ॥ २३ ॥</p>
<p>ये ये कामा दुर्लभा मर्त्यलोके सर्वान् कामांश्छन्दतः प्रार्थयस्व ।</p>
<p>इमा रामाः सरथाः सतूर्या न हीदृशा लम्भनीया मनुष्यैः ॥</p>
<p>आभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २४ ॥</p>
<p>मरणे स्थितं भगवन्तं मानुप्राक्षीः ।</p>
<p>श्वोऽभावा मर्त्यस्य यदन्तकैतत् सर्वेन्द्रियाणां जरयन्ति तेजः ।</p>
<p>अपि सर्वं जीवितमल्पमेव तवैव वाहास्तव नृत्तगीतम् ॥ २५ ॥</p>
<p>न वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वाम् ।</p>
<p>जीविष्यामो यावदीशिष्यसि त्वं वरस्तु मे वरणीयः स एव ॥ २६ ॥</p>
<p>अजीर्यताममृतानामुपेत्य जीर्यन् मर्त्यः क्वाधस्थः प्रजानन् ।</p>
<p>अभिध्यायन् वर्णरतिप्रमोदान् अतिदीर्घे जीविते को रमेत ॥ २७ ॥</p>
<p>यस्मिन्निदं विचिकित्सन्ति मृत्यो साम्पराये महति ब्रूहि नस्तत् ।</p>
<p>योऽयं वरो गूढमनुप्रविष्टो नान्यं तस्मान्नचिकेता वृणीते ॥ २८ ॥ ॥</p>
<p>इति प्रथमाध्याये प्रथमावल्ली ॥</p>
<p>महति साम्पराये मुक्तौ ॥</p>
<h2 id="दवतयवलल">द्वितीयावल्ली</h2>
<p>अन्यच्छ्रेयोऽन्यदुतेव प्रेयः ते उभे नानार्थे पुरुषं सिनीतः ।</p>
<p>तयोः श्रेय आददानस्य साधु भवति हीयतेऽर्थाद् य उ प्रेयो वृणीते ॥ १ ॥</p>
<p>श्रेयश्च प्रेयश्च मनुष्यमेत स्तौ सम्परीत्य विविनक्ति धीरः ।</p>
<p>श्रेयो धीरोऽभिप्रेयसो वृणीते प्रेयो मन्दो योगक्षेमान् वृणीते ॥ २ ॥</p>
<p>स त्वं प्रियान् प्रियरूपांश्च कामान् अभिध्यायन् नचिकेतोऽत्यस्राक्षीः ।</p>
<p>नैतां सृङ्कां वित्तमयीमवाप्तो यस्यां मज्जन्ति बहवो मनुष्याः ॥ ३ ॥</p>
<p>शृङ्कां शृङ्कलाम् ॥</p>
<p>दूरमेते विपरीते विषूची अविद्या या च विद्येति ज्ञाता ।</p>
<p>विद्याभीप्सितं नचिकेतसं मन्ये न त्वा कामा बहवो लोलुपन्तः ॥ ४ ॥</p>
<p>अविद्यायामन्तरे वर्तमानाः स्वयं धीराः पण्डितंमन्यमानाः ।</p>
<p>दन्द्रम्यमाणाः परियन्ति मूढा अन्धेनैव नीयमाना यथान्धाः ॥ ५ ॥</p>
<p>न साम्परायः प्रतिभाति बालं प्रमाद्यन्तं वित्तमोहेन मूढम् ।</p>
<p>अयं लोको नास्ति पर इति मानी पुनः पुनर्वशमापद्यते मे ॥ ६ ॥</p>
<p>श्रवणायापि बहुभिर्यो न लभ्यः शृण्वन्तोऽपि बहवो यं न विद्युः ।</p>
<p>आश्चर्योऽस्य वक्ता कुशलोऽस्य लब्धा आश्चर्यो ज्ञाता कुशलानुशिष्टः ॥ ७ ॥</p>
<p>न नरेणावरः प्रोक्त एष सुज्ञेयो बहुधा चिन्त्यमानः ।</p>
<p>अनन्यप्रोक्ते गतिरस्य नास्त्यणीयान् ह्यतर्क्यमणुप्रमाणात् ॥ ८ ॥</p>
<p>अन्यो भगवानन्योऽहमित्यजानन्ननन्यः । तेन प्रोक्ते गतिर्ज्ञानं नास्ति ।
प्रोक्ताऽन्येनैव सुज्ञानाय प्रेष्ठ इति वाक्यशेषात् ।</p>
<p>जीवानां चैव विष्णोश्च यो न वेत्ति भिदां पुमान् ।</p>
<p>तदनुव्रताश्च ये केचित्तेषां ज्ञानं न जायते ॥ इति ब्रह्मवैवर्ते ।</p>
<p>नैषा तर्केण मतिरापनेया प्रोक्ताऽन्येनैव सुज्ञानाय प्रेष्ठ ।</p>
<p>यां त्वमापः सत्यधृतिर्बतासि त्वादृङ् नो भूयान्नचिकेतः प्रष्टा ॥ ९ ॥</p>
<p>जानाम्यहं शेवधिरित्यनित्यं न ह्यध्रुवैः प्राप्यते हि ध्रुवं तत् ।</p>
<p>ततो मया नचिकेतश्चितोऽग्नि रनित्यद्रव्यैः प्राप्तवानस्मि नित्यम् ॥ १० ॥</p>
<p>आख्यं विष्ण्वाख्यं नित्यं शेवधिरिति जानामि । नित्यमाख्यविष्णुविषयैः
द्रव्यैर्मन आदिभिः । आख्यनित्यविषयैर्विष्ण्वाख्यनित्यविषयैः द्रव्यैः ।
नित्यं भगवन्तं प्राप्तवानस्मि । ध्रुवो भगवान् ।
अध्रुवैस्तद्भक्तिवर्जितैर्न प्राप्यते ॥ १० ॥</p>
<p>कामस्याप्तिं जगतः प्रतिष्ठां क्रतोरानन्त्यमभयस्य पारम् ।</p>
<p>स्तोममहदुरुगायं प्रतिष्ठां दृष्ट्वा धृत्या धीरो नचिकेतोत्यस्राक्षीः ॥ ११
॥</p>
<p>क्रतोरानन्त्यहेतुम् । स्तोमैरपि सर्वात्मना प्राप्तुमशक्यम् ।
स्तोमेभ्योऽपि महान्तम् । उरुगायमित्युक्तत्वाच्च न जीवविषयोऽयं प्रश्नः ।</p>
<p>शरो ह्यात्मा ब्रह्म तल्लक्ष्यमुच्यते । शरवत् तन्मयो भवेत् ।</p>
<p>अभयं तितीर्षतां पारम् । तादृगेव भवति ।</p>
<p>इत्यादौ सर्वत्र भेदस्यैवोक्तेश्च न जीवाभेदः ।</p>
<p>नाचिकेतं शकेमसीत्युक्तत्वाच्च नाचिकेताग्निस्थो भगवानेवात्रोच्यत इति
सिद्धम् । उरुगायं दृष्ट्वा कामस्याप्तिमत्यस्राक्षीः । न च मृत्वा यमं
प्राप्तस्य नचिकेतसो मृतोऽस्ति न वेति संशयो युज्यते ॥ ११ ॥</p>
<p>तं दुर्दर्शं गूढमनुप्रविष्टं गुहाहितं गह्वरेष्ठं पुराणम् ।</p>
<p>अध्यात्मयोगाधिगमेन देवं मत्वा धीरो हर्षशोकौ जहाति ॥ १२ ॥</p>
<p>गह्वरे मुक्तजीवे स्थितम् ॥ १२ ॥</p>
<p>एतच्छ्रुत्वा सम्परिगृह्य मर्त्यः प्रवृह्य धर्म्यमणुमेनमाप्य ।</p>
<p>स मोदते मोदनीयं हि लब्ध्वा विवृतं सद्म नचिकेतसं मन्ये ॥ १३ ॥</p>
<p>प्रवृह्य जीवात् पृथक्कृत्य ।</p>
<p>मुक्तजीवे स्थितं विष्णुं विदित्वा जीवतः पृथक् ।</p>
<p>मोदते मोदनीयं तं प्राप्य मुक्तस्सदैव च ॥ इति महावाराहे ।</p>
<p>अन्यत्र धर्मादन्यत्राधर्मादन्यत्रास्मात् कृताकृतात् ।</p>
<p>अन्यत्र भूताच्च भव्याच्च यत्तत् पश्यसि तद्वद ॥ १४ ॥</p>
<p>सर्वे वेदा यत्पदमामनन्ति तपांसि सर्वाणि च यद्वदन्ति ।</p>
<p>यदिच्छन्तो ब्रह्मचर्यं चरन्ति तत्ते पदं सङ्ग्रहेण ब्रवीम्योमित्येतत् ॥
१५ ॥</p>
<p>एतद्ध्येवाक्षरं ब्रह्मैतद्ध्येवाक्षरं परम् ।</p>
<p>एतद्ध्येवाक्षरं ज्ञात्वा यो यदिच्छति तस्य तत् ॥ १६ ॥</p>
<p>एतदालम्बनं श्रेष्ठमेतदालम्बनं परम् ।</p>
<p>एतदालम्बनं ज्ञात्वा ब्रह्मलोके महीयते ॥ १७ ॥</p>
<p>एतद्ध्येवाक्षरं ब्रह्म विष्ण्वाख्यं परमव्ययम् ।</p>
<p>सर्वस्यालम्बनं ज्ञात्वा मुच्यते नात्र संशयः ॥ इति च ॥ १७ ॥</p>
<p>न जायते म्रियते वा विपश्चि न्नायं कुतश्चिन्न बभूव कश्चित् ।</p>
<p>अजो नित्यः शाश्वतोऽयं पुराणो न हन्यते हन्यमानेऽपि देहे ॥ १८ ॥</p>
<p>देहोत्पत्तिविनाशाख्यौ ज्ञानिनोऽप्युद्भवाभवौ ।</p>
<p>न कुतश्चिद्यतो विष्णुर्जायतेऽतस्तदीक्षणात् ॥</p>
<p>भावाभावौ न विदुषो यस्माज्जीवो न कश्चन ।</p>
<p>जायते म्रियते वापि स्वरूपेण कथञ्चन ॥</p>
<p>अजो नित्योऽविकारश्च जीवः पुरमणन्नपि ॥ इति च ।</p>
<p>अयं भगवान् कुतोऽपि न बभूव यस्मादतस्तद्वेत्तापि विपश्चिन्न जायते न
म्रियते च । यतः कश्चिज्जीवः स्वतो न बभूव । देहसम्बन्धाद्धि जायते ।
विपश्चितस्तु देहसम्बन्धाभावान्न जायते न म्रियते च ॥ १८ ॥</p>
<p>हन्ता चेन्मन्यते हन्तुं हतश्चेन्मन्यते हतम् ।</p>
<p>उभौ तै न विजानीतो नायं हन्ति न हन्यते ॥ १९ ॥</p>
<p>जीवस्यापि स्वतो मरणाभावादुभौ तौ न विजानीतः ।</p>
<p>अणोरणीयान् महतो महीयान् आत्माऽस्य जन्तोर्निहितो गुहायाम् ।</p>
<p>तमक्रतुः पश्यति वीतशोको धातुः प्रसादान्महिमानमात्मनः ॥ २० ॥</p>
<p>एवं नित्यस्य जन्तोर्गुहायां निहितः । ए विष्णौ क्रतुर्यस्य
सोऽक्रतुस्तन्निश्चयः । आत्मनः सकाशान्महिमानं महामानम् ।</p>
<p>जीवाद् गुणपरीमाणं यस्माद्विष्णोर्महत्तरम् ।</p>
<p>तस्माज्जीवात् स महिमा विष्णुरित्युच्यते श्रुतौ ॥ इति च ॥</p>
<p>आसीनो दूरं व्रजति शयानो याति सर्वतः ।</p>
<p>कस्तं मदामदं देवं मदन्यो ज्ञातुमर्हति ॥ २१ ॥</p>
<p>ऐश्वर्यादेव आसीनो दूरं व्रजति इत्यादि ।</p>
<p>आसीनो दूरं व्रजति शयानो याति सर्वतः ।</p>
<p>ऐश्वर्याद् भगवान् विष्णुर्विरुद्धं घटयत्यसौ ॥ इति च ॥ २१ ॥</p>
<p>अशरीरं शरीरेष्वनवस्थेष्ववस्थितम् ।</p>
<p>महान्तं विभुमात्मानं मत्वा धीरो न शोचति ॥ २२ ॥</p>
<p>नायमात्मा प्रवचेन लभ्यो न मेधया न बहुना श्रुतेन ।</p>
<p>यमेवैष वृणुते तेन लभ्य स्तस्यैष आत्मा विवृणुते तनूं स्वाम् ॥ २३ ॥</p>
<p>नाविरतो दुश्चरितात् नाशान्तो नासमाहितः ।</p>
<p>नाशान्तमनसो वापि प्रज्ञानेनैवमाप्नुयात् ॥ २४ ॥</p>
<p>यस्य ब्रह्म च क्षत्रं च चोभे भवत ओदनः ।</p>
<p>मृत्युर्यस्योपसेचनं क इत्था वेद यत्र सः ॥ २५ ॥</p>
<p>इति प्रथमाध्याये द्वितीया वल्ली ॥</p>
<h2 id="ततयवलल">तृतीयावल्ली</h2>
<p>ऋतं पिबन्तौ सुकृतस्य लोके गुहां प्रविष्टौ परमे परार्द्धे ।</p>
<p>छायातपौ ब्रह्मविदो वदन्ति पञ्चाग्नयो ये च त्रिनाचिकेताः ॥ १ ॥</p>
<p>आत्मान्तरात्मेति विभुरेक एव द्विधा स्थितः ।</p>
<p>स विष्णुः परमे वायौ परेभ्योऽप्यृद्धरूपके ॥</p>
<p>शुभान् पिबति भोगान् स च्छायेव विदुषां प्रभुः ।</p>
<p>आतपः पापिनां नित्यं &hellip; &hellip; ।</p>
<p>यः सेतुरीजानानामक्षरं ब्रह्म यत्परम् ।</p>
<p>अभयं तितीर्षतां पारं नाचिकेतं शकेमसि ॥ २ ॥</p>
<p>&hellip;. &hellip; मर्यादा विष्णुयाजिनाम् ॥</p>
<p>संसारस्य च पारस्थस्स विष्णुर्द्विस्वरूपकः ॥</p>
<p>आत्मानं रथिनं विद्धि शरीरं रथमेव च ।</p>
<p>बुद्धिं तु सारथिं विद्धि मनः प्रग्रहमेव च ॥ ३ ॥</p>
<p>इन्द्रियाणि हयानाहुर्विषयांस्तेषु गोचरान् ।</p>
<p>आत्मेन्द्रियमनोयुक्तं भोक्तेत्याहुर्मनीषिणः ॥ ४ ॥</p>
<p>यस्त्वविज्ञानवान् भवत्ययुक्तेन मनसा सदा ।</p>
<p>तस्येन्द्रियाण्यवश्यानि दुष्टाश्वा इव सारथेः ॥ ५ ॥</p>
<p>यस्तु विज्ञानवान् भवति युक्तेन मनसा सदा ।</p>
<p>तस्येन्द्रियाणि वश्यानि सदश्वा इव सारथेः ॥ ६ ॥</p>
<p>यस्तवविज्ञानवान् भवत्यमनस्कः सदाशुचिः ।</p>
<p>न स तत्पदमाप्नोति संसारं चाधिगच्छति ॥ ७ ॥</p>
<p>यस्तु विज्ञानवान् भवति समनस्कः सदाशुचिः ।</p>
<p>स तु तत्पदमाप्नोति यस्माद्भूयो न जायते ॥ ८ ॥</p>
<p>विज्ञानसारथिर्यस्तु मनःप्रग्रहवान् नरः ।</p>
<p>सोऽध्वनः पारमाप्नोति तद् विष्णोः परमं पदम् ॥ ९ ॥</p>
<p>इन्द्रियेभ्यः परा ह्यर्था अथेभ्यश्च परं मनः ।</p>
<p>मनसस्तु परा बुद्धिः बुद्धेरात्मा महान् परः ॥ १० ॥</p>
<p>महतः परमव्यक्तमव्यक्तात् पुरुषः परः ।</p>
<p>पुरुषान्न परः किञ्चित् सा काष्ठा सा परा गतिः ॥ ११ ॥</p>
<p>देवेभ्य इन्द्रियात्मभ्यो ज्यायांसोऽर्थाभिमानिनः ।</p>
<p>सोमवित्तपसूर्याप्पा अश्व्ग्नीन्द्रेन्द्रसूनवः ॥</p>
<p>यमो दक्षश्चेन्द्रियेशास्सुपर्णी वारुणी तथा ।</p>
<p>उमेति चार्थमानिन्यस्तिस्रो द्विर्द्व्येकदेवताः ॥</p>
<p>मनोभिमानिनो रुद्रवीन्द्रशेषास्त्रयोऽपि तु ।</p>
<p>ते श्रेष्ठा अर्थमानिभ्यस्तेभ्यो बुद्धिः सरस्वती ॥</p>
<p>तस्या ब्रह्मा महानात्मा ततोऽव्यक्ताभिधा रमा ।</p>
<p>तस्यास्तु पुरुषो विष्णुः पूर्णत्वान्नैव तत्समः ॥</p>
<p>कश्चित् कुतश्चिच्छ्रेष्ठस्तु नास्तीति किमु सा कथा॥ १०-१२ ॥</p>
<p>एष सर्वेषु भूतेषु गूढोत्मा न प्रकाशते ।</p>
<p>दृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२ ॥</p>
<p>यच्छेद् वाङ्मनसि प्राज्ञस्तद् यच्छेज्ज्ञान आत्मनि ।</p>
<p>ज्ञानमात्मनि महति नियच्छेच्छान्त आत्मनि ॥ १३ ॥</p>
<p>तस्माद्वागात्मिका देवीरुमाद्यास्तु शिवादिषु ।</p>
<p>शिवादीन् ब्रह्मवाय्वोस्तु नियच्छेन्महदात्मनोः ॥</p>
<p>तौ रमायां परानन्दे तां विष्णौ परमात्मनि ।</p>
<p>तद्वशत्वेन तद्ध्यानं नियमो नाम नापरः ॥</p>
<p>कुतस्तु मानुषो देवान्नियच्छेद्विनियामकान् ॥ इति च ॥</p>
<p>स्वभार्यायाः परत्वं सिद्धमिति महतः परमित्येवोक्तम् ॥ १३ ॥</p>
<p>उत्तिष्ठत जाग्रत प्राप्य वरान् निबोधत ।</p>
<p>क्षुरस्य धारा निशिता दुरत्यया दुर्गं पथस्तत् कवयो वदन्ति ॥ १४ ॥</p>
<p>अशब्दमस्पर्शमरूपमव्ययं तथाऽरसं नित्यमगन्धवच्च यत् ।</p>
<p>अनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५ ॥</p>
<p>नाचिकेतमुपाख्यानं मृत्युप्रोक्तं सनातनम् ।</p>
<p>उक्त्वा श्रुत्वा च मेधावी ब्रह्मलोके महीयते ॥ १६ ॥</p>
<p>य इमं परमं गुह्यं श्रावयेद् ब्रह्मसंसदि ।</p>
<p>प्रयतः श्राद्धकाले वा तदानन्त्याय कल्पते तदानन्त्याय कल्पते इति ॥ १७ ॥ ॥</p>
<p>इति प्रथमाध्याये तृतीयावल्ली ॥</p>
<p>इति प्रथमाध्यायः ॥</p>
<h1 id="दवतयधयय">द्वितीयाध्यायः</h1>
<h2 id="परथमवलल-1">प्रथमावल्ली</h2>
<p>पराञ्चि खानि व्यतृणात् स्वयम्भूस्तस्मात् पराक् पश्यति नान्तरात्मन् ।</p>
<p>कश्चिद् धीरः प्रत्यगात्मानमैक्षत् आवृत्तचक्षुरमृतत्वमिच्छन् ॥ १ ॥</p>
<p>तृणु कात्करणे इति धातुः ॥ १ ॥</p>
<p>पराचः कामाननुयन्ति बालाः ते मृत्योर्यन्ति विततस्य पाशान् ।</p>
<p>अथ धीरा अमृतत्वं विदित्वा ध्रुवमध्रुवेष्विह न प्रार्थयन्ते ॥ २ ॥</p>
<p>येन रूपं रसं गन्धं शब्दान् स्पर्शांश्च मैथुनान् ।</p>
<p>एतेनैव विजानाति किमत्र परिशिष्यते । एतद्वै तत् ॥ ३ ॥</p>
<p>इदं गुह्यं ब्रह्म प्रवक्ष्यामि । यथा मरणं प्राप्य जीवो भवति तच्च
प्रवक्ष्यामि जीवेश्वरभेदज्ञापनाय । यः कर्मफलभोक्ता सुप्त्यादिमान् स जीवः
। यः प्रलयादिषु जीवेषु सुप्तेषु जागर्ति स विष्णुः परं ब्रह्मेत्यर्थः । न
हि जीवस्य योन्यादिगमनं ब्रह्म । जीवाद्भेदेन ज्ञातं हि ब्रह्म
यथावज्ज्ञातं भवति ।</p>
<p>स्वप्नान्तं जागरितान्तं चोभौ येनानुपश्यति ।</p>
<p>महान्तं विभुमात्मानं मत्वा धीरो न शोचति ॥ ४ ॥</p>
<p>य इदं मध्वदं वेदात्मानं जीवमन्तिकात् ।</p>
<p>ईशानं भूतभव्यस्य न ततो विजुगुप्सते । एतद्वै तत् ॥ ५ ॥</p>
<p>जीवस्यान्तिके । न हि स्वस्य स्वयं जीवोऽन्तिके भवति । वस्त्वन्तरस्य हि
दूरत्वमन्तिकत्वं वा ॥ ५ ॥</p>
<p>यः पूर्वं तपसो जातमद्भ्यः पूर्वमजायत ।</p>
<p>गुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६ ॥</p>
<p>अम्नामभ्यश्च भूतेभ्यस्तपोनाम्नः शिवादपि ।</p>
<p>पूर्वं यो जनयामास पूर्वजातं चतुर्मुखम् ॥</p>
<p>स्वात्मानं च गुहासंस्थं सर्वभूतैः सहाभिभूः ।</p>
<p>यः पश्यति सदा विष्णुस्स एष हृदि संस्थितः ॥ इति च ॥</p>
<p>यथा मुखादिन्द्रश्चाग्निश्चेत्यादिना जाता एवेन्द्रादयः कश्यपात्
पुनर्जायन्ते न तथा भगवतो ब्रह्मा । किन्त्वजातमेवाद्भ्यः पूर्वमजायत
जनयामास । अजायतेति जज्ञे बहुज्ञम् इतिवदन्तर्णीतणिच् ॥ ६ ॥</p>
<p>या प्राणेन सम्भवत्यदितिर्देवतामयी ।</p>
<p>गुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७ ॥</p>
<p>अदनादितिर्विष्णुर्यः प्राणसहितः स्थितः ।</p>
<p>उत्तमो देवताभ्यश्च सोत्मानं विविधात्मना ॥</p>
<p>मत्स्यकूर्मादिरूपेण गुहासंस्थमजीजनत् ।</p>
<p>भूतैस्सह महाविष्णुः परमात्मा युगे युगे ॥ इति च ।</p>
<p>देवतामयी देवतोत्तमा । प्राणेन सह स्थितो भवति । गुहां प्रविश्य तिष्ठन्तं
स्वात्मानं भूतैस्सह विविधं जनयामास ॥ ७ ॥</p>
<p>अरण्योर्निहितो जातवेदा गर्भ इव सुभृतो गर्भिणीभिः ।</p>
<p>दिवे दिव ईड्यो जागृवद्भिः हविष्मद्भिर्मनुष्येभिरग्निः । एतद्वै तत् ॥ ८ ॥</p>
<p>सर्वज्ञो भगवान् विष्णुररण्योर्गुरुशिष्ययोः ।</p>
<p>सुभृतः स्तूयते नित्यं जानद्भिः पुरुषोत्तमः ॥ इति च ।</p>
<p>अर्यते ण आभ्यामित्यरणी ॥ ८ ॥</p>
<p>यतश्चोदेति सूर्योस्तं यत्र च गच्छति ।</p>
<p>तं देवास्सर्वे अर्पितास्तदु नात्येति कश्चन । एतद्वै तत् ॥ ९ ॥</p>
<p>यदेवेह तदमुत्र यदमुत्र तदन्विह ।</p>
<p>मृत्योस्स मृत्युमाप्नोति य इह नानेव पश्यति ॥ १० ॥</p>
<p>यः प्रादुर्भावगो विष्णुर्देहादिषु च संस्थितः ।</p>
<p>स एव मूलरूपश्च साक्षान्नारायणाभिधः ॥</p>
<p>मूलरूपश्च यो विष्णुः प्रादुर्भावादिगश्च यः ।</p>
<p>गुणतस्स्वरूपतो वापि विशेषं योऽत्र पश्यति ॥</p>
<p>अत्यल्पमपि मृत्वा स तमोऽन्धं यात्यसंशयम् ।</p>
<p>भेदाभेदविदश्चात्र तमो यान्ति न संशयः ॥ १० ॥</p>
<p>मनसैवेदमाप्तव्यं नेह नानास्ति किञ्चन ।</p>
<p>मृत्योस्स मृत्युं गच्छति य इह नानेव पश्यति ॥ ११ ॥</p>
<p>तथैवावयवानां च गुणानां च परस्परम् ।</p>
<p>क्रियाणां तेन चैतेषां भेदविच्चोभयं विदः ॥</p>
<p>यान्त्येवान्धन्तमो नात्र कार्या काचिद्विचारणा ॥ इति च ।</p>
<p>भवेदेकत्र संयोग इवशब्दोऽविरुद्धयोः ।</p>
<p>धर्मयोरुपमायां वा स्वल्पत्वे वा विवक्षिते ॥ इति शब्दनिर्णये ।</p>
<p>अतो नानेव इतीवशब्दोऽत्यल्पविषयो भेदाभेदविषयश्च । प्रथमा य इह नानेव
पश्यति इति स्वरूपभेदनिषेधार्थम् । नेह नानास्ति किञ्चन इति
किञ्चनशब्दादवयवानां गुणानां क्रियाणां च परस्परं तद्वतां च भेदनिषेधार्थम्
॥ ११ ॥</p>
<p>अङ्गुष्ठमात्रः पुरुषो मध्य आत्मनि तिष्ठति ।</p>
<p>ईशानो भूतभव्यस्य न ततो विजुगुप्सते । एतद्वै तत् ॥ १२ ॥</p>
<p>अङ्गुष्ठमात्रः पुरुषो ज्योतिरिवाधूमकः ।</p>
<p>ईशानो भूतभव्यस्य स एवाद्य स उ श्वः । एतद्वै तत् ॥ १३ ॥</p>
<p>यथोदकं दुर्गे वृष्टं पर्वतेषु विधावति ।</p>
<p>एवं धर्मान् पृथक् पश्यंस्तानेवानुविधावति ॥ १४ ॥</p>
<p>भेदाभेद एव निषिध्यते न तु भेद इत्याशङ्कां निवर्तयितुं एवं धर्मान् पृथक्
पश्यन् इति भगवद्धर्माणामवयवगुणकर्मणां भेददर्शने पृथग् दोषमाह । पर्वतेषु
दुर्गे शिखरे वृष्टमधो विधावति । एवं विष्णोर्धर्मान् पृथक्
पश्यन्नन्धन्तमो विधावति ॥ १२-१४ ॥</p>
<p>यथोदकं शुद्धे शुद्धमासिक्तं तादृगेव भवति ।</p>
<p>एवं मुनेर्विजानत आत्मा भवति गौतम ॥ १५ ॥</p>
<p>इति द्वितीयाध्याये प्रथमावल्ली ॥</p>
<p>॥ इति काठकोपनिषद्भाष्ये द्वितीयाध्याये प्रथमावल्ली समाप्ता ॥</p>
<p>विजानतो मुनेरात्मा वायुरपि तादृगेव भवति न तु स एव भवति । किम्वन्ये जीवाः
।</p>
<p>सर्वेषां ज्ञानिनामात्मा देवानां च विशेषतः ।</p>
<p>मुक्तो वायुश्च सादृश्यमेवं विष्णोस्तु गच्छति ॥</p>
<p>न तु तद्रूपतां याति किम्वन्ये देवमानुषाः ।</p>
<p>आभासाभासरूपास्तु वायोर्देवस्य सर्वशः ॥ इति भविष्यत्पर्वणि ॥ १५ ॥</p>
<h2 id="दवतयवलल-1">द्वितीयावल्ली</h2>
<p>पुरमेकादशद्वारमजस्यावक्रचेतसः ।</p>
<p>अनुष्ठाय न शोचति विमुक्तश्च विमुच्यते । एतद् वै तत् ॥ १ ॥</p>
<p>इदं पुरं भगवदधीनमित्यनुष्ठाय । अजस्येदं पुरमिति स्थितिं कृत्वा ।</p>
<p>विमुक्तो निरभीमानात् पूर्वमेवापरोक्षवित् ।</p>
<p>मुख्यतो मुच्यते पश्चात् दुःखाद्याभासहानतः ॥ इति च ॥ १ ॥</p>
<p>हंसः शुचिषद्वसुरन्तरिक्षसद्धोता वेदिषदतिथिर्दुरोणसत् ।</p>
<p>नृषद्वरसदृतसद्व्योमसदब्जा गोजा ऋतजा अद्रिजा ऋतं बृहत् ॥ २ ॥</p>
<p>नित्यं हीनोऽखिलैर्दोषैस्साररूपो यतो हरिः ।</p>
<p>हंस इत्युच्यते तस्माद्वायुस्थश्शुचिषत्स्मृतः ॥</p>
<p>वरसुर्वसुरित्युक्तस्स एवाप्यन्तरिक्षगः ।</p>
<p>होता सर्वेन्द्रियादिस्थो वेद्यां पूज्यश्च वेदिषत् ॥</p>
<p>अत्यन्नश्चातिथिः प्रोक्तो यस्मादन्नं थमुच्यते ।</p>
<p>स द्रोणकलशे सोमे स्थित उक्तो दुरोणसत् ॥</p>
<p>नृषु स्थितश्च देवेषु वरेष्वपि स एव तु ।</p>
<p>ऋतरूपे तथा वेदे व्योमाख्यप्रकृतावपि ॥</p>
<p>व्योतं जगदिदं यस्यां सा व्योम श्रीरुदाहृता ।</p>
<p>अब्जगोजाद्रिजेष्वेवमास्ते सोऽब्जादिकस्ततः ॥</p>
<p>तथैवर्तेषु मुक्तेषु गतास्ते विष्णुमित्यृताः ।</p>
<p>वेदैर्मुख्यतया प्रोक्तः ऋतमित्येव चोच्यते ॥</p>
<p>बृहत्पूर्णगुणत्वाच्च स एव पुरुषोत्तमः ॥ २ ॥</p>
<p>ऊर्ध्वं प्राणमुन्नयत्यपानं प्रत्यगस्यति ।</p>
<p>मध्ये वामनमासीनं विश्वे देवा उपासते ॥ ३ ॥</p>
<p>अस्य विस्रंसमानस्य शरीरस्थस्य देहिनः ।</p>
<p>देहाद्विमुच्यमानस्य किमत्र परिशिष्यते । एतद्वै तत् ॥ ४ ॥</p>
<p>न प्राणेन नापानेन मर्त्यो जीवति कश्चन ।</p>
<p>इतरेण तु जीवन्ति यस्मिन्नेतावुपाश्रितौ ॥ ५ ॥</p>
<p>न केवलं प्राण एव चेतनानां विधारकः । किन्तु विष्णुं समाश्रित्य प्राणो
जीवान् बिभर्त्ययम् । अतो मुख्याश्रयो विष्णुश्चेतनानां स्वतन्त्रतः ॥ ३५ ॥</p>
<p>हन्त त इदं प्रवक्ष्यामि गुह्यं ब्रह्म सनातनम् ।</p>
<p>यथा मरणं प्राप्यात्मा भवति गौतम ॥ ६ ॥</p>
<p>योनिमन्ये प्रपद्यन्ते शरीरत्वाय देहिनः ।</p>
<p>स्थाणुमन्ये नु संयन्ति यथाकर्म यथाश्रुतम् ॥ ७ ॥</p>
<p>य एषु सुप्तेषु जागर्ति कामं कामं पुरुषो निर्मिमाणः ।</p>
<p>तदेव शुक्रं तद्ब्रह्म तदेवामृतमुच्यते ।</p>
<p>तस्मिंल्लोकाः श्रिताः सर्वे तदु नात्येति कश्चन ।</p>
<p>एतद्वै तत् ॥ ८ ॥</p>
<p>अग्निर्यथैको भुवनं प्रविष्टो रूपं रूपं प्रतिरूपो बभूव ।</p>
<p>एकस्तथा सर्वभूतान्तरात्मा रूपं रूपं प्रतिरूपो बहिश्च ॥ ९ ॥</p>
<p>अग्निर्यथैको लोकेषु प्रविष्टोऽन्यो न विद्यते ।</p>
<p>पाकादिकर्ताऽथाप्यस्य देवस्य प्रतिरूपकाः ॥</p>
<p>रूपं रूपं प्रति ह्येते सन्त्यचेतनवह्नयः ॥ ६९ ॥</p>
<p>वायुर्यथैको भुवनं प्रविष्टो रूपं रूपं प्रतिरूपो बभूव ।</p>
<p>एकस्तथा सर्वभूतान्तरात्मा रूपं रूपं प्रतिरूपो बहिश्च ॥ १० ॥</p>
<p>एवं देवो वायुरपि धारकोऽन्यो न विद्यते ।</p>
<p>रूपं रूपं तथाऽप्यस्य प्रत्यभूत् प्रतिरूपकः ॥</p>
<p>अचेतनः स्पर्शगम्यो योऽयमेवं जनार्दनः ।</p>
<p>एकस्स्वतन्त्रो नान्योऽस्ति सर्वजीवान्तरस्थितः ॥</p>
<p>रूपं रूपं प्रति ह्यस्य प्रतिबिम्बाश्च चेतनाः ।</p>
<p>बाह्याश्च ते ततो नास्य स्वरूपं ते कथञ्चन ॥</p>
<p>अनादिप्रतिबिम्बाश्च बभूवुस्ते ह्यनन्तकाः ॥</p>
<p>सूर्यो यथा सर्वलोकस्य चक्षुः न लिप्यते चाक्षुषैर्बाह्यदोषैः ।</p>
<p>एकस्तथा सर्वभूतान्तरात्मा न लिप्यते लोकदुःखेन बाह्यः ॥ ११ ॥</p>
<p>सूर्यो यथाऽऽन्तरं चक्षुः प्रतिबिम्बोऽस्य बाह्यकः ।</p>
<p>बाह्यचक्षुर्गतैर्दोषैरन्तश्चक्षुर्न लिप्यते ॥</p>
<p>अन्तश्चक्षुर्देवता तु बाह्यचक्षुरचेतनम् ।</p>
<p>एवं बाह्यस्स्वतन्त्रत्वाज्जीवेभ्यः पुरुषोत्तमः ॥</p>
<p>अस्वतन्त्रस्य जीवस्य दुःखैर्नैव हि लिप्यते ॥ ११ ॥</p>
<p>एको वशी सर्वभूतान्तरात्मा एकं रूपं बहुधा यः करोति ।</p>
<p>तमात्मस्थं येऽनुपश्यन्ति धीरास्तेषां सुखं शाश्वतं नेतरेषाम् ॥ १२ ॥</p>
<p>चेतनाभासको जीवः परमश्चेतनो हरिः ॥</p>
<p>स्वतन्त्रत्वात् स्वतन्त्रो हि नैव दोषेण लिप्यते ॥ इति महाकौर्मे ॥</p>
<p>स एक एव सर्वभूतान्तरात्मा । तस्य रूपं रूपं प्रतिरूपाख्यो जीवो बभूव ।
बहिश्चासौ परमात्मनो नितरां भिन्नः । परतन्त्रत्वात् ।</p>
<p>नित्यो नित्यानां चेतनश्चेतनानामेको बहूनां यो विदधाति कामान् ।</p>
<p>तमात्मस्थं येऽनुपश्यन्ति धीरा स्तेषां शान्तिः शाश्वती नेतरेषाम् ॥ १३ ॥</p>
<p>आत्मैवेदमग्र आसीत् इत्यादिवदनादित्वापेक्षया ।</p>
<p>आत्मनि स्थं हरिं जानन् मुच्यते नात्र संशयः ।</p>
<p>जीवैक्येन तु तं जानन् तमस्यन्धे पतेद् ध्रुवम् ॥ इति च ॥ १३ ॥</p>
<p>तदेतदिति मन्यन्तेऽनिर्देश्यं परमं सुखम् ।</p>
<p>कथं नु तद्विजानीयां किमु भाति न भाति वा ॥ १४ ॥</p>
<p>न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।</p>
<p>तमेव भान्तमनुभाति सर्वं तस्य भासा सर्वमिदं विभाति ॥ १५ ॥</p>
<p>॥ इति द्वितीयाध्याये द्वितीयावल्ली समाप्ता ॥</p>
<p>॥ इति काठकोपनिषद्भाष्ये द्वितीयाध्याये द्वितीयावल्ली समाप्ता॥</p>
<p>एतदेव भगवद्रूपं परमं सुखम् । ज्ञानिसुखं तु तद्विप्लुण्मात्रम् ।</p>
<p>ब्रह्मादीनां च मुक्तानां सुखं विष्णुसुखस्य तु ।</p>
<p>प्रतिबिम्बस्तु विप्लुट्को विष्णोरेव परं सुखम् ॥</p>
<p>सम्यग् भाति न भातीति जानीयां तत्कथं न्वहम् ।</p>
<p>तत्प्रसादमृते दिव्यमनिर्देश्यं परं सुखम् ॥ इति च महावराहे ॥ १४ ॥</p>
<h2 id="ततयवलल-1">तृतीयावल्ली</h2>
<p>ऊर्ध्वमूलोऽवाक्शाख एषोऽश्वत्थः सनातनः ।</p>
<p>तदेव शुक्रं तद् ब्रह्म तदेवामृतमुच्यते ॥</p>
<p>तस्मिंल्लोकाः श्रिताः सर्वे तदु नात्येति कश्चन । एतद्वै तत् ॥ १ ॥</p>
<p>सर्वोच्चो भगवान् विष्णुर्मूलं भूमिवदस्य तु । जगदाख्यस्य वृक्षस्य शाखा
देवास्ततोऽधमाः ॥</p>
<p>वृक्षमूलं रमादेवी सोऽश्व आशुगतेर्हरिः ।</p>
<p>तद्व्याप्तत्वात् तदन्नत्वादश्वत्थोऽयं प्रकीर्तितः ॥</p>
<p>प्रवाहतस्त्वनादिश्च मुख्यतस्त्वमृतो हरिः ।</p>
<p>मुख्यामृतस्स एवैको जगन्नित्यं प्रवाहतः ॥</p>
<p>यदिदं किञ्च जगत् सर्वं प्राण एजति निःसृतम् ।</p>
<p>महद्भयं वज्रमुद्यतं य एतद्विदुरमृतास्ते भवन्ति ॥ २ ॥</p>
<p>प्राणाख्ये तु हरौ सर्वमेजत्यस्माच्च निस्सृतम् ।</p>
<p>वज्रवद्भयदं चैव स्वधर्मस्यातिलङ्घने ॥ २ ॥</p>
<p>भयादस्याग्निस्तपति भयात् तपति सूर्यः ।</p>
<p>भयादिन्द्रश्च वायुश्च मृत्युर्धावति पञ्चमः ॥ ३ ॥</p>
<p>इह चेदशकद्बोद्धुं प्राक् शरीरस्य विस्रसः ।</p>
<p>ततः स्वर्गेषु लोकेषु शरीरत्वाय कल्पते ॥ ४ ॥</p>
<p>यथादर्शे तथाऽऽत्मनि यथा स्वप्ने तथा पितृलोके । यथाप्सु परीव दृश्यते तथा
गन्धर्वलोके । छायातपयोरिव ब्रह्मलोके ॥ ५ ॥</p>
<p>जीवे स्थितस्तु भगवान् दृश्यते ज्ञानदृष्टिभिः ।</p>
<p>आदर्शे मुखवत् सम्यङ् न तथा पितृलोकगः ॥</p>
<p>ततः किञ्चित् स्पष्टतया गान्धर्वे दृश्यते हरिः ।</p>
<p>अत्यातपे न छायायां यथैवाहनि दृश्यते ॥</p>
<p>स्पष्टं तथा ब्रह्मलोके दृश्यते पुरुषोत्तमः ॥ इति च ॥ ३-५ ॥</p>
<p>इन्द्रियाणां पृथग्भावमुदयास्तमयौ च यत् ।</p>
<p>पृथगुत्पद्यमानानां मत्वा धीरो न शोचति ॥ ६ ॥</p>
<p>इन्द्रियेभ्यः परं मनो मनसः सत्त्वमुत्तमम् ।</p>
<p>सत्त्वादपि महानात्मा महतोऽव्यक्तमुत्तमम् ॥ ७ ॥</p>
<p>अव्यक्तात् तु परः पुरुषो व्यापकोऽलिङ्ग एव च ।</p>
<p>तं ज्ञात्वा मुच्यते जन्तुरमृतत्वं च गच्छति ॥ ८ ॥</p>
<p>पुनः इन्द्रियेभ्यः परं मनः इत्यादि देवतानां तारतम्यज्ञानपूर्वकं भगवतः
सर्वोत्तमत्वज्ञान एव सर्ववाक्यानां महातात्पर्यमिति ज्ञापयितुम् ।</p>
<p>तारतम्यपरिज्ञानपूर्वकं सर्वतो हरेः ।</p>
<p>आधिक्ये सर्ववाक्यानां तात्पर्यं महदिष्यते ॥ इति च ॥ ६-७ ॥</p>
<p>न सन्दृशे तिष्ठति रूपमस्य न चक्षुषा पश्यति कश्चिदेनम् ।</p>
<p>हृदा मनीषा मनसाऽभिक्लृप्तो य एनं विदुरमृतास्ते भवन्ति ॥ ९ ॥</p>
<p>प्रादुर्भावानृते विष्णुमिन्द्रियैर्नैव पश्यति ।</p>
<p>प्रादुर्भावानपि यदा ज्ञानदृष्ट्यैव पश्यति ॥</p>
<p>तदैव मुच्यते योगी न दुष्टैरिन्द्रियैः क्वचित् ॥ इति च ॥ ९ ॥</p>
<p>यदा पञ्चावतिष्ठन्ते ज्ञानानि मनसा सह ।</p>
<p>बुद्धिश्च न विचेष्टति तमाहुः परमां गतिम् ॥ १० ॥</p>
<p>तां योगमिति मन्यन्ते स्थिरामिन्द्रियधारणाम् ।</p>
<p>अप्रमत्तस्तदा भवति योगो हि प्रभवाप्ययौ ॥ ११ ॥</p>
<p>प्रभवाप्ययौ प्रति हि योगः । भगवतस्सकाशात् प्रभवाप्ययौ ॥ ९-११ ॥</p>
<p>नैव वाचा न मनसा प्राप्तुं शक्यो न चक्षुषा ।</p>
<p>अस्तीति ब्रुवतोऽन्यत्र कथं तदुपलभ्यते ॥ १२ ॥</p>
<p>अस्तीत्येवोपलब्धव्यस्तत्त्वभावेन चोभयोः ।</p>
<p>अस्तीत्येवोपलब्धस्य तत्त्वभावः प्रसीदति ॥ १३ ॥</p>
<p>अधिकस्सतोऽयं भगवान् सर्वस्मादपि केशवः ।</p>
<p>अस्तीति नामकस्तस्माज्ज्ञातव्यस्स तथैव च ॥</p>
<p>अनाधिक्यं जानतां तु कथं स उपलभ्यते ।</p>
<p>प्रकृतेः पुरुषाणां च तत्त्वं भावयति स्फुटम् ॥</p>
<p>तत्त्वभावस्ततो विष्णुस्तत्प्रसादात् तु तस्य हि ।</p>
<p>आधिक्यं ज्ञायते सत्तः प्रसादश्च तथाविदः ॥</p>
<p>अनादिकालादाधिक्यं सर्वस्माज्जानतो हरेः ।</p>
<p>पुनः पुनर्वृद्धिमेति तज्ज्ञानं हि भवे भवे ॥</p>
<p>येषामाधिक्यविज्ञानं नैव पूर्वं हरेर्भवेत् ।</p>
<p>तेषां पश्चाच्च नैव स्यादभिभूतं तु तत् पुनः ॥</p>
<p>व्यञ्जकाद् व्यक्तिमभ्येति तस्मात् तज्ज्ञानमुत्तमम् ॥ इति च ॥ १२-१३ ॥</p>
<p>यदा सर्वे प्रमुच्यन्ते कामा येऽस्य हृदि स्थिताः ।</p>
<p>अथ मर्त्योऽमृतो भवत्यथ ब्रह्म समश्नुते ॥ १४ ॥</p>
<p>अन्तःकरणकामानां त्यागो व्यक्तिश्चिदात्मानाम् ।</p>
<p>कामानां तु तदा मुक्तो मृतिं नैवाभियास्यति ॥</p>
<p>यदा सर्वे प्रभिद्यन्ते हृदयस्येह ग्रन्थयः ।</p>
<p>अथ मर्त्योऽमृतो भवत्येतावदनुशासनम् ॥ १५ ॥</p>
<p>मिथ्याज्ञानग्रन्थिभिस्तु नितरां मुच्यते यदा ।</p>
<p>तदाऽमृतत्वमेवैति तदर्थं चानुशासनम् ॥ १५ ॥</p>
<p>शतं चैका च हृदयस्य नाड्य स्तासां मूर्धानमभिनिःसृतैका ।</p>
<p>तयोर्ध्वमायन्नमृतत्वमेति विष्वगन्या उत्क्रमणे भवन्ति ॥ १६ ॥</p>
<p>अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः ।</p>
<p>तं स्वाच्छरीरात् प्रवृहेन्मुञ्जादिवेषीकां धैर्येण ॥</p>
<p>तं विद्याच्छुक्रममृतं तं विद्याच्छुक्रममृतमिति ॥ १७ ॥</p>
<p>शरीरभूतो विष्णोस्तु जीवस्तद्वशगो यतः ।</p>
<p>अधिष्ठितश्च तेनैव विजानीयात् पृथक् ततः ॥</p>
<p>स्वाख्याच्छरीराज्जीवात् तु प्रवृहेद् विष्णुमव्ययम् ॥ इति च ॥</p>
<p>यस्यात्मा शरीरम् । य आत्मानमन्तरो यमयति इति च ।</p>
<p>जनानां हृदये इत्युक्तत्वाच्च जीवात् पृथग् हरिरिति सिद्धम् ॥</p>
<p>देहाङ्गुष्ठमितो देहे जीवाङ्गुष्ठमितो हृदि ।</p>
<p>जीवस्य स तु विज्ञेयो जीवात् भेदेन मुक्तये ॥ इति च ॥</p>
<p>संसारिशरीरेणाभेदो वादिना केनापि नाङ्गीकृतः । न च लोकसिद्धः । जनानामिति
भेदात् । न जीवोऽङ्गुष्ठमात्रः । अतो विष्णोर्जीवाद्भेद उक्तः ।</p>
<p>मृत्युप्रोक्तां नाचिकेतोऽथ लब्ध्वा विद्यामेतां योगविधिं च कृत्स्नम् ।</p>
<p>ब्रह्म प्राप्तो विरजोऽभूद् विमृत्युः अन्योऽप्येवं यो विदध्यात्ममेव ॥ १८
॥</p>
<p>इति द्वितीयाध्याये तृतीयावल्ली समाप्ता॥</p>
<p>इति काठकोपनिषत् समाप्ता ॥</p>
<p>अतः सर्वोत्तमो विष्णुरिति सिद्धम् ॥</p>
<p>नमो भगवते तस्मै विष्णवे प्रभविष्णवे ।</p>
<p>यस्याहमाप्त आप्तेभ्यो यो म आप्ततमः सदा ॥</p>
<p>इति श्रीमदानन्दतीर्थभगवत्पादाचार्यविरचितं काठकोपनिषद्भाष्यं समाप्तम् ॥</p>

  </div>
</article>


        

        



    <aside class="card border noPrint" id="section-tree-item-kAThakam_AraNyakam_kaThopaniShat_madhvaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/vedAH_yajuH/kAThakam/AraNyakam/kaThopaniShat/madhvaH/">मध्वः </a>
            <a data-toggle="collapse" href="#section-tree-item-body-kAThakam_AraNyakam_kaThopaniShat_madhvaH_md" role="button" aria-expanded="false" aria-controls="section-tree-item-body-kAThakam_AraNyakam_kaThopaniShat_madhvaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kAThakam_AraNyakam_kaThopaniShat_madhvaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: मध्वः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/vedAH_yajuH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2025 Oct 4 04:58:53 UTC. (<a href="http://google.com/search?q=04%3a58%3a53%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
