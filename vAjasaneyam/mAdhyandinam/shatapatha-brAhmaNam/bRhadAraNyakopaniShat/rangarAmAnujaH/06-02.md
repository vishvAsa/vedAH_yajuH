+++
title = "०६-०२"

+++
**बृहदारण्यकोपनिषत्  षष्ठोऽध्यायः Part 2 \[सुषुप्तौ बाह्यान्तरज्ञानराहित्यम्\]  तद्वा अस्यैत'दतिच्छन्दा' अपहतपाप्माभयँ रूपम् । तद्यथा प्रियया स्रिया सम्परिष्वक्तो न बाह्यं किञ्चन वेद; नान्तरम् - एवमेवायं पुरुषः प्राज्ञेनात्मना सम्परिष्वक्तो न बाह्यं किञ्चन वेद नान्तरम् । तद्वा अस्येतदाप्तकाममात्मकाममकामँ रूपँ शोकान्तरम् ॥ २१ ॥ प्र.-तद्वा..... अभयं रूपम्**  तदेतत् - स्थानमेवास्य **अतिच्छन्दाः**  - छन्द शब्द

इच्छावाची । अतिच्छन्दा इति छान्दसम् । अतिच्छन्दं - अभिलाषातिगम् **अपहतपाप्मा-** 

पापप्रतिभटं अभयं प्रियं प्राप्यं रूपं - 'परमात्मा' इत्यर्थः । ततः किमित्यत आह - **तद्यथा प्रियया**  इत्यादि । **यथा**  - प्रियतमया **स्रिया**  सम्परिष्वक्तस्य पुरुषस्य आन्तरदुःखादिपदार्थज्ञानं

वा ब्राह्यपदार्थज्ञानं वा नास्ति, एवं परमप्रियेण **प्राज्ञेनात्मना**  - 'सर्वज्ञेन परमात्मना'

सम्परिष्वक्तस्यास्यपुरुषस्य जीवस्य बाह्याभ्यन्तरस्वेतरसर्ववस्तुज्ञानाभाव उपपद्यते इत्यर्थः ।

अत्र च सम्परिष्वङ्गो नाम तत्र लय एव । स्वाप्यय सूत्रे, *स्वमपीतो* *भवति* इति

वाक्यसमानार्थकतया भगवता भाष्यकृतैतद्वाक्यस्योदाहृतत्वात् । अथवा जाग्रत्स्वप्न-

भोगप्रदकर्मसम्बन्धविरोधी परिष्वङ्गः सम्बन्धविशेषः सुषुप्तिमात्रकाल'वर्तीति' द्रष्टव्यम् ।

**तद्वा...... शोकान्तरम् । तदेव**  - जीवसुषुप्तिस्थानभूतं प्राज्ञात्मलक्षणं स्वरूपम् **आप्त** -

**कामम्**  - अवाप्तसमस्तकामम् **आत्मकामम् -**  आत्मानन्दतृप्तम् **अकामम्**  - आत्म

व्यतिरिक्तकामनाशून्यम् **शोकान्तरं**  - शोकबाह्यम् - अन्तरशब्दो बहिर्योगवचनः शोकमन्तरा

वर्तमानम् - शोकशून्यं प्राप्यं रूपमित्यर्थः ॥ २१ ॥

** \[पुण्यपापसम्बन्धरहितम् सुषुप्तरूपम्\]  अत्र पिताऽपिता भवति, माताऽमाता, लोका अलोकाः, देवा अदेवाः, वेदा अवेदाः । अत्र स्तेनोऽस्तेनो भवति, भ्रूणहाऽभ्रूणहा, चाण्डालोऽचाण्डालाः, पौल्कसोऽपौल्कसः, श्रमणोऽश्रमणः, तापसोऽतापसः । अनन्वागतं पुण्येन अनन्वागतं पापेन । तीर्णो हि तदा सर्वाञ्छोकान् हृदयस्य भवति ॥ २२ ॥ प्र.- अत्र 'पिताऽपिता' भवति माताऽमाता । अत्र**  - परमात्मनि सुषुप्तिस्थाने

लीनस्य जीवस्य पित्रादयो न सन्ति । तद्रूपस्य शरीरसम्बन्धघटककर्मसम्बन्धशून्यतया

अशरीरस्य जनकाभावेन पित्रादेरभावात् इति भावः । **लोका अलोकाः**  । तस्याश्रय-

शून्यत्वादिति भावः । **देवा अदेवा:**  - अनुग्राहकशून्यात्वादिति भावः । **वेदा अवेदाः**  -

'अननुशासनीयस्वरूपत्वात्' इति भावः । **अत्र स्तेनोऽस्तेनो भवति भ्रूणहा अभ्रूणहा ।** 

परिशुद्धात्मस्वरूपे स्तैन्यादिकर्तृत्वाद्यसंभवात् इति भावः । **चाण्डालोऽचाण्डालः.** .....

- **- अतापसः**  । चण्डालपुल्कसश्रमणतापसादिदेहसम्बन्धाभावादेव इति भावः । अत्र
  हेतुमाह -

**अनन्वागतं पुण्येनानन्वागतं पापेन**  । शरीरसम्बन्धघटकपुण्यपाप 'संस्पर्शाभावादिति'

भावः । ननु चरमदेहवियोगानन्तरभावित्वात् सर्वकर्मप्रहाणस्य कथं सुषुप्तौ कर्मसम्बन्धाभाव

इत्याशक्य आह - **तीर्णो हि...... भवति**  । सुषुप्तः पुरुषो हि यस्मात् **हृदयस्य सर्वान् शोकान् तीर्णो भवति** , ततो मनस्तापरूपफलाभावात् विद्यमानानामपि कर्मणां

फलप्रदानाभिमुख्याभावात् कर्मणामसम्बन्धप्रायत्वात् 'तत्कृतशरीरसम्बन्धाभावेन तदनुबन्धि-

मातापित्रादयोऽपि न संबध्यन्ते । अतो न सन्तीत्यर्थः ॥ २२ ॥

**\[ज्ञानस्य विपरिलोपाभावः (नाशाभाव:)\]  यद् द्वैतन्न पश्यति, पश्यन्वै तन्न पश्यति । न हि द्रष्टुः दृष्टेविपरिलोपो विद्यते । 'अवनाशित्वात्' । न तु तत् द्वितीयमस्ति ततोऽन्यद्विभक्तं, यत् पश्येत् ॥ २३ ॥ प्र-**  *योऽयं* *विज्ञानमयः* इत्युक्त ज्ञातृस्वरूपस्य सुषुप्तस्य आत्मनः 'बाह्यान्तर-

ज्ञानाभावः किन्निबन्धन इत्याशङ्क्याह - **यद् द्वैतं न पश्यति पश्यन् वै तन्न पश्यति । द्वैतं -**  बाह्यमान्तरं वा स्वातिरिक्तं वस्तु सुषुप्तो जीवो न पश्यतीति यत् तत् *पश्यन्* *वै* *न*

*पश्यति!* **वै**  शब्द एवार्थः । **पश्यतः**  दर्शनयोग्यज्ञानवत एव बाह्यान्तरादर्शनमित्यर्थः ।

ननु अपश्यतः कथं पश्यत्त्वमित्यत्राह - **न हि...... अविनाशित्वात्**  । ज्ञातुः धर्मभूतज्ञानस्य

नित्यत्वात् विनाशो नास्तीत्यर्थः । तर्हि सुषुप्तौ कथमदर्शनमिति; तत्राह **न तु...... यत् पश्येत्**  । अयमर्थः ज्ञानस्वरूपाभावनिबन्धनो बाह्याभ्यन्तरद्वितीयज्ञानाभावो न भवति ।

अपि तु ततो विभक्तस्य प्राज्ञात्मनः 'पृथक्सिद्धस्य' अन्यस्य बाह्याभ्यन्तररूप

द्वितीयवस्तुनोऽभावादेवानुकूलप्रतिकूलपदार्थदर्शनमिति । न च पृथक्सिद्धपदार्थाभावस्य

जाग्रत्स्वप्नयोरपि समत्वात् तत्रेव सुषुप्तावपि अविद्यमान पृथक्सिद्धपदार्थानुभवः अस्त्विति

शङ्क्यम् - तत्र कर्मरूपदोषवशात् पृथक्सिद्धपदार्थोपलम्भसम्भवात् , सुषुप्तौ कर्मरूप-

दोषस्य अकार्यकरत्वेनासम्बन्धप्रायत्वस्योपपादितत्त्वाच्च । न च तर्ह्यपृथक्सिद्धतया

ब्रह्मात्मकत्वेनैव सुषुप्तौ विषयाणामुपलम्भो अस्त्विति शक्यम् - *सर्वाः* *प्रजा* *अहरहर्गच्छन्त्यः*

*एतं* *ब्रह्मलोकं* *न* *विन्दन्त्यनृतेन* *हि* *प्रत्यूढाः* (छां.उ.८-३-२) इति छान्दोग्योक्तरीत्या

अनृतशब्दितकर्मविशेषेण जीवधर्मभूतज्ञानस्य तिरोहिततया ब्रह्मण उपलम्भासम्भवेन

ब्रह्मात्मकतयाऽप्युपलम्भासम्भवात् । ब्रह्मात्मकत्वाब्रह्मात्मकत्वोभयबहिर्भूतपदार्थे

प्रत्यक्षाभावादिति भावः । अत्र न तु तद् द्वितीयमिति तु शब्देन धर्मभूतज्ञानप्रसरद्वारभूत-

मनःपर्यन्तसर्वेन्द्रियोपसंहारात् ज्ञानस्य विषयसम्बन्धाभावात् न सुषुप्तौ बाह्याभ्यन्तर-

विषयज्ञानमित्यपि हेत्वन्तरमभिप्रेतं द्रष्टव्यम् ॥ २३ ॥

**यत् द्वैतं न जिघ्रति, जिघ्रन्वै तन्न जिघ्रति । न हि घ्रातुर्घ्रातेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यज्जिघ्रेत् ॥ २४ ॥ यत् द्वैतं न रसयते, रसयन् वै तन्न रसयते । न हि 'रसयितृ'रसयतेविपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यद्रसयेत् ॥ २५ ॥ यत् द्वैतं न वदति, वदन् वै तन्न वदति । न हि वक्तुर्वक्तेर्विपरिलोपो विद्यते, अविनाशित्त्वात् । न तु तत् द्वितीयमस्ति ततोऽन्यद्विभक्तं यद्वदेत् ॥ २६ ॥ यत् द्वैतं न शृणोति, शृण्वन् वै तन्न शृणोति । श्रोतुः न हि श्रुतेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यच्छृणुयात् ॥ २७ ॥ यत् द्वैतं न मनुते; मन्वानो वै तन्न मनुते । न हि मन्तुर्मतेर्विपरिलोपो विद्यते अविनाशित्वात् । न तु तत् द्वितीयमस्ति । ततोऽन्यद्विभक्तं यन्मन्वीत ॥ २८ ॥ यत् द्वैतं न स्पृशति, स्पृशन् वै तन्न स्पृशति । न हि स्प्रष्टुः स्पृष्टेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं यत् स्पृशेत् ॥ २९ ॥ यत् द्वैतं न विजानाति, विजानन् वै तन्न विजानाति न हि विज्ञातुर्विज्ञातेर्विपरिलोपो विद्यते अविनाशित्वात् । न तु तत् द्वितीयमस्ति ततोऽन्यद्विभक्तं, यद्विजानीयात् ॥ ३० ॥ प्र- यत् द्वैतं न जिघ्रति**  इत्यादि। **द्वैतं**  -बाह्यमान्तरं वा आत्मनो भिन्नं वस्तु

सौषु्प्तो जिव: न जिघ्रातो यत्।**जिघ्रन्वै तन्न जिघ्रति**  इति। **धातु** : -आघ्रणं कुर्वत:

**घ्राते** : अघ्राणस्य **अविनाशित्वात्**  -नित्यत्वात् । **विपरिलोपे** -नाश: नास्तीत्यर्थ:।

तथा चेत् सुषुप्तौ कथमाघ्रणनम् इत्यशङ्ख्य **न तु इत्याह।ततोऽन्यत्**  -प्राज्ञात्मनस्त्वितरत्।

**विभक्तं -विनास्थितं यज्जिघ्रेत् तद् द्वितीयं**  -तादृशबाह्यान्तररूपं द्वितीयं वस्तु न

विद्यते इति भाव:॥

 **यद्वैतं न रसयत**  इत्यादि। **द्वैतं**  -बाह्यमाभ्यन्तरं वा स्वव्यतिरिक्तं वस्तु सुषुप्तो

जीव: **न रसयते**  इति यत्।**रसयन् वै तन्न रसयते।रसयितु:**  -आस्वादयत: **रसयते** ;-

आस्वादनस्य नित्यत्वात् ।नाशो नास्तीति भाव:।तर्हि सुषुप्तौ कथं रसयन् इत्याशङ्क्य

न तु **इत्याह।ततोऽन्यद्विभक्तम्**  -प्राज्ञात्मनस्तु अन्यत् पृथगवस्थितं यद्रसयेत् **न तु तद् द्वितीयमस्ति** -तादृग्बाह्याभ्यन्तररूपं द्वितीयं वस्तु नास्तीति भाव:॥

 **यद्वैतं न वदति**  इत्यादि। **द्वैतं** -बाह्याभ्यन्तरं वा स्वातोभिन्नं वस्तु सौषुप्तिजीव: न

वादतीति यत्।**वदन् वै तन्न वदति** । वदनकर्मकारणत्वार्हज्ञानवत एव अवदनमिति

भाव:**।वक्तु** :-वदमानस्य **वक्ते** :-वदनस्य नित्यत्वात् विनाशो नास्तीत्यर्थ:।

ततोऽन्यद्विभक्तम् । प्राज्ञात्मनस्त्वन्यत् पृथग्भूतं यद्वदेत् **न तु तद्वितीयं वस्तु**  वर्तत इत्यर्थ:॥

 **द्वैतं न शृणोति**  इति। **यत् शृण्वन्**  वै तन्न शृणोति आकर्णयन्नेव नाकर्णयति।

**श्रोतुर्श्रुते:** -आकर्णयतु: आकर्णनस्य अविनाशित्वात् **विपरिलोपो न हि विद्यते** -

नित्यत्वात् नाशो नास्ति। ततोऽन्यद्विभक्तं **यच्छृणुयात् द्वितीयं तु नास्ति।** 

प्राज्ञात्मनस्त्वितरद्विनाभूतं यदाकर्णयेत तादृशद्वितीयं वस्तु नेति भाव:॥

 **द्वैतं न मनुते**  इति। **यत् मन्वानो वै तन्न मनुते** -बुद्ध्यन्नेव तन्न बुद्ध्यति।

**मन्तुर्मतेरविनाशित्वात् विपरिलोपो न हि विद्यते** । मननकर्तृर्मतेरनित्यत्वात् विनाशो

नास्तीत्यर्थ: । **ततोऽन्यद्विभक्तम्, यन्मन्वीत तद्वितीयं तु नास्ति** -प्राज्ञात्मन:

पृथग्भूतमन्यत् यद्बुद्ध्येत् तादृक् **द्वितीयं वस्तु न विद्यते**  इति भाव:॥

 **द्वैतं न स्पृशति**  इति । **यत् स्पृशन् वै तन्न स्पृशति** -स्प्रष्टुस्पृष्टे: अविनाशित्वात्

**विपरिलोपो न हि विद्यते** । स्पर्शनं कर्तृस्पर्शनस्य नित्यत्वात् विनाशो नास्ति।

ततोऽन्तरद्विभक्तं यत्स्पृशेत् तद् द्वितीयं तु नास्ति। प्राज्ञात्मनस्तु इतरद्विनाभूतं यत्स्पर्शनं

कुर्यात् तादृशं **द्वितीयं वस्तु न विद्यते इत्यर्थ:** ॥

 **द्वेतं न विजानाति**  इति। **यत् विजानन् वै तन्न विजानाति** । अव बुद्ध्यन्नाव-

बुद्ध्यति । **न हि विज्ञातुर्विज्ञातेर्विपरिलोपो विद्यते** । बुद्धिवृत्तिमत: बुद्धिवृत्ते: नित्यत्वात्

विनाशो न हि वर्तत इत्यर्थ:।**ततोऽन्यद्विभक्तं यद्विजानीयात् तद् द्वितीयं तु नास्ति** ।

प्राज्ञात्मनोे परं विनाभूतं यदवबुद्ध्येत् तादृशं वस्तु नास्तीति भाव:॥२४-३०॥

**वदन् वै तन्न वदति**  । वदनक्रियाहेतुतायोग्यज्ञानवत एवावदनम् इत्यर्थः । इदं

सर्वकर्मेन्द्रियव्यापारोपलक्षणम् । **मनुते**  इति मनोवृत्तिकथनम् । **विजानातीति** 

बुद्धिवृत्तिकथनम् । अन्यत् सर्वं पूर्ववत् ॥ २४-३० ॥

**यत्र वा अन्यदिव स्यात्, तत्रान्योऽन्यत् पश्येत्, अन्योऽन्यज्जिघ्रेत्, अन्योऽन्य- द्रसयेत्, अन्योऽन्यद्वदेत्, अन्योऽन्यच्छृणुयात्, अन्योऽन्यन्मन्वीत 'अन्योऽन्यत् विजानीयात् ॥ ३१ ॥ प्र.**  - अथ स्वप्नस्थानादौ नैवमित्याह **यत्र वा...... विजानीयात्**  ।

अन्योऽन्यदित्यत्र अन्येनेति शेषः । तथा च यत्र स्थाने स्वप्नादौ स्थितस्याल्पमपि पृथक्सिद्धं

स्यात् इन्द्रियादिकञ्च करणं स्यात्, तदानीं किञ्चित् दृश्यादिकं केनचित् करणेन कश्चित्

पश्येदपि । इह तु पृथक्सिद्ध पदार्थाभावात् ' कर्मसम्बन्धोपरमेन करणभूतेन्द्रिय

सम्बन्धाभावाच्च नान्यवरतुदर्शन मिति भावः ॥ ११ ॥

** सलिल एको द्रष्टाऽद्वैतो भवति । एष ब्रह्मलोकः सम्राडिति हैनमनुशशास याज्ञवल्क्यः । एषाऽस्य परमागतिः एषाऽस्य परमा संपत् । एषोऽस्य परमो लोकः, एषोऽस्य परम आनन्दः । एतस्यैवानन्दस्यान्यानि भूतानि मात्रामुपजीवन्ति ॥ ३२ ॥ प्र. - सलिल एको...... ब्रह्मलोकः ।**  यथा जलं जले प्रक्षिप्तमेकं भवति, एवं

'सलिले सलिलवत्' स्वच्छस्वभावे परमात्मनि लीनोऽयं **द्रष्टा**  जीवः प्राज्ञात्मपरिष्वङ्गवशेन

एकीभूतस्सन् **अद्वैतो भवति**  । देवादिलक्षणभेदकाकारशून्यो भवतीत्येष सुषुप्त्याधारा एव

छान्दोग्ये, *ब्रह्मलोकं* *न* *विन्दन्ति* (छां.उ.) इत्यत्र ब्रह्मलोकशब्दितः परमात्मा, **हे सम्राडिति याज्ञवल्क्य** : जनकमनुशिष्टवान् इत्यर्थः । ननु कथं सुषुप्त्याधारस्य ब्रह्मलोकत्वम् । ब्रह्मलोको

हि परमगतित्वादिना श्रूयत इत्यत्राह - **एषाऽस्य परमा गतिः**  । जीवस्यास्यार्चिरादिगत्या

प्राप्यतया श्रुता परमगतिरेषैव । **एषाऽस्य परमा संपत्**  । तत्त्वज्ञानादिना प्राप्याऽपि सम्पदेषैव

**एषोऽस्य परमो लोकः ।**  शाश्वतं भोगस्थानमप्येष एव । **एषोऽस्य परम आनन्दः ।** 

निरतिशयानुकूलोऽप्यस्यायमेव इत्यर्थः । ननु स्वर्गादिषु भोगेषु अनुकूलेषु जाग्रत्सु

कथमेतस्य परमानन्दकत्वमित्यत्राह' - **एतस्यैवानन्दस्य...... 'मात्रां' उपजीवन्ति । अन्यानि भूतानि**  - ब्रह्मानुभवितुरन्ये स्वर्गादिवैषयिकसुखानुभवितारः सर्वेऽप्येतदानन्द-

सहस्रांशानुभवितार इत्यर्थः ॥ ३२ ॥

** \[सुषुप्तिस्थानस्य परमानन्दता\]  स यो मनुष्याणाँ राद्धः समृद्धो भवत्यन्येषामधिपतिः सर्वे'मानुष्यैर्भोगै: सम्पन्नतमः, स मनुष्याणां परमानन्दः । अथ ये शतं मनुष्याणामानन्दाः स एकः पितॄणां जितलोकानामानन्दः । अथ ये शतं पितॄणां जितलोकानामानन्दाः, स एको गन्धर्वलोक आनन्दः । अथ ये शतं गन्धर्वलोक आनन्दाः, स एकः कर्मदेवानामानन्दः ये कर्मणा देवत्वमभिसम्पद्यन्ते । अथ ये शतं कर्मदेवानामानन्दाः, स एक प्रजापतिलोक आनन्दः', यश्च श्रोत्रियोऽवृजिनोऽकामहतः । अथ ये शतं 'प्रजापतिलोक आनन्दाः, स एको ब्रह्मलोक आनन्दः', यश्च श्रोत्रियोऽवृजिनोऽकामहतः ॥ अथैष एव परमानन्द एष ब्रह्मलोकः, सम्राडिति होवाच याज्ञवल्क्यः । सोऽहं भगवते सहस्रं ददामि; अत उर्ध्वं विमोक्षायैव ब्रूहीति । अत्र स ह याज्ञवल्क्यो बिभयाञ्चकार, मेधावी राजा सर्वेभ्यो माऽन्तेभ्य उदरौत्सीदिति ॥ ३३ ॥ प्र. -**  तस्य परमानन्दत्वमेव मनुष्यानन्दादितारतम्यनिरूपणेन प्रपञ्चयति **स यो मनुष्याणां...... परमानन्दः । राद्ध:-**  *राध* *साध* *संसि*द्धौ(धा.पा.१२६३) इति हि

धातुः - सिद्ध: । उपायैः सिद्धः, युवत्वादिगुणैः समृद्धः, अन्येषाञ्च मनुष्याणामधिपतिः

सर्वमानुषभोगै: निरतिशयं सम्पन्नश्च कश्चिद्भवति यदि, **सः-**  उक्तलक्षण आनन्द: मनुष्याणां

मध्ये श्रेष्ठ आनन्द इत्यर्थः । अत्र समृद्धत्वादिगुणानां अनुकूलतया वेदनीयत्वादानन्दत्वं

अस्तीति द्रष्टव्यम् । **अथ...... आनन्दः**  । शतगुणिता मनुष्याणां 'पूर्वोक्ताः परमानन्दाः',

श्राद्धादिकर्मभिः 'पितृृन् तोषयित्वा जितपितृलोका ये पितरः तेषामेक आनन्दो भवतीत्यर्थः

एवमग्रेऽपि । **स एकः कर्म देवानामानन्दः**  इत्यत्र **कर्मदेवानाम्**  इत्यस्य अर्थमाह - **ये कर्मणा देवत्वमभिसम्पद्यन्ते**  । देवत्वं हि द्विविधं कर्मसिद्धमाजानसिद्धञ्च । कल्पादावेव

यत् सिद्धम्, तत् आजानसिद्धम् तदितरत् कर्मसिद्धम् । यद्वा उपासनसिद्धमाजानसिद्धम् ।

तदितरत् कर्मसिद्धम् । यद्वा त्रयस्त्रिंशद्देवतासायुज्यं कर्मदेवत्वम् । त्रयस्त्रिंशत् देवतात्मत्व-

माजानसिद्धत्वमिति विवेको द्रष्टव्यः । **अथ ये शतं..... अकामहत: । श्रोत्रियः**  - श्रुतवेदान्तः,

अत एव **अवृजिनः-** अपापः, अत एव **अकामहतः**  - 'उपासननिवृत्त समस्त'क्लेशकाम'

इत्यर्थः । मुक्त इति यावत् । शतगुणिताः कर्मदेवानन्दा: आजानदेवानन्दः एको भवति ।

तथा उक्तगुणविशिष्टमुक्तानन्दोऽप्येको भवतीत्यर्थः । यद्यपि मुक्तानन्दाजानदेवानन्दयोः

मेरुसर्षपवत् तारतम्यमस्ति, तथाप्यन्यूनन्वे तात्पर्यं द्रष्टव्यम् । **अथ ये शतं...... अकामहतः**  ।

अत्र प्रजापतिशब्द: चतुर्मुखपरः; तैत्तिरीयके समानप्रकरणे, *प्रजापतेरानन्दः* (ते.आन.१३)

इत्येकवचनान्तप्रजापतिशब्दश्रवणात् दक्षादिप्रजापतिपरत्वे बहुवचनान्तताप्रसङ्गेन तत्रत्य

प्रजापति'शब्दस्य चतुर्मुखपरतया तदैकार्थेन अत्रत्यप्रजापतिशब्दस्यापि तत्परत्वात् ।

ततः चतुर्मुखानन्दः शतगुणितो ब्रह्मलोकलक्षण आनन्दो भवति; तथा मुक्तानन्दोऽपि

भवतीत्यर्थः । न च *ते* *ये* *शतं* *-* *स* *एक* (तै.आन.१२) इति निर्देशात् ब्रह्मानन्दस्य

परिच्छिन्नत्वं शङ्कनीयम् - आधिक्यमात्रे वाक्यतात्पर्यात् । यथा, *क्षिप्तेषुरिव* *सर्पति* इति

वाक्यं सूर्यस्य गतिमान्द्यनिवृत्तिपरम्, न तु इषुसाम्यपरम्; सूर्यस्य निमेषमात्रे

बहुयोजनातिल**ङ्वि** त्वस्य प्रमाणसिद्धत्वात् । एवमस्यापि वाक्यस्य चतुर्मुखा-नन्दापेक्षया

आधिक्यमात्रे 'तात्पर्यमवगम्यते ; ब्रह्मानन्दापरिच्छिन्नत्वस्य श्रुतिसिद्धत्वात् । यद्वा,

*रोमकूपेष्वनन्तानि* *ब्रह्माण्डानि* *भ्रमन्ति* *ते* *।*

*अण्डानां* *तु* *सहस्राणां* *सहस्राण्ययुतानि* *च* *॥*

*ईदृशानां* *तथा* *तत्र* *कोटिकोटिशतानि* *च* *॥*

*गङ्गायां* *सिकता* *धारा* *यथा* *वर्षति* *वासवे* *।*

*शक्या* *गणयितुं* *लोके* *न* *व्यतीताः* *पितामहाः* *॥*

इत्यादिभि:। ब्रह्माण्डानां तत्रत्यचतुर्मुखानाञ्चासङ्घेयत्वावगमात् नियाम्यान् “नियन्तुः

शतगुणितानन्दत्वे 'कथिते चतुर्मुखेभ्योऽप्यसंख्याकेभ्यः शतगुणानन्दतया अवगतस्य

भगवतोऽपरिच्छिन्नानन्दत्वमर्थसिद्धं द्रष्टव्यम् । आनन्दमयाधिकरणादौ एवमेव व्यासार्यै:

वर्णितम् । **अथैष एव...... ब्रूहीति**  । पूर्ववदर्थः । **अत्र ह - उदरौत्सीदिति ।**  अर्थ

राजा अतीव मेधावी **मा**  - मां सर्वेभ्यः **अन्तेभ्यः**  - अन्तः - निश्चयः निश्चयहेतुभ्यः

प्रश्नेभ्यः **उदरौत्सीत्**  - अव (उप) रोधं कृतवान् । सर्वान् प्रश्नान् मामसौ प्रष्टुमुपाक्रमत

इत्यर्थः । अत इतःपरं न त्यक्ष्यतीति अत्र राजप्रश्नपरम्परायां विषये याज्ञवल्क्यो

**बिभयाञ्चकार**  - बिभेतिस्म इत्यर्थः ॥ ३३ ॥

**\[जीवस्य बुद्धान्तसञ्चरणम्\]  स वा एष एतस्मिन् स्वप्नान्ते रत्वा चरित्या दृष्ट्वैव पुण्यञ्च पापञ्च पुन: प्रतिन्यायं प्रतियोन्याद्रवति बुद्धान्तायैव ॥ ३४ ॥ प्र.**  - अथ याज्ञवल्क्यो जाग्रद्देशादुत्क्रमणं विवक्षुः स्वप्नान्ते अवस्थापितस्य जीवस्य

बुद्धान्तसञ्चरणं दर्शयति - **स वा एष एतस्मिन् स्वप्नान्ते......**  । पूर्ववदर्थः ॥ ३४ ॥

** तद्यथाऽनः सुसमाहितमुत्सर्जद्यायात्, एवमेवायेँ शारीर आत्या प्राज्ञे- नात्मनाऽन्वारुढ उत्सर्जन् याति, यत्रैतदूर्ध्वाच्छ्वासि भवति ॥ ३५ ॥ प्र.**  - अथोत्क्रान्तिमाह - **तद्यथाऽनः...... याति । यथा अनः**  - शकटं

सुतरां **समाहितं**  - यात्रोपकरणसंभाराक्रान्तं सत् पूर्वं देशमुत्सृज्य याति, एवमेव

शकटस्थानीयोऽयं शारीर '**आत्मा**  - जीवः **प्राज्ञेन**  - सर्वज्ञेन **आत्मना**  -परमात्मना

सारथिस्थानीयेन **अन्वारूढः**  - सम्बन्धविशेषं प्राप्तः शरीरमुत्सृज्य यातीत्यर्थः । कदा

इत्यत्राह - **यत्रैतदूर्ध्वाच्छ्वासि भवति । यत्र**  - यदा **एतत्**  - शरीरमूर्ध्वश्वासि भवति,

तदा उत्सृज्य यातीत्यर्थ: ॥ ३५ ॥

**स यन्नायमणिमानं न्येति जरया वोपतपता वाऽणिमानं निगच्छति । तद्यथाऽम्रं वोदुम्बरं वा पिप्पलं वा बन्धनात् प्रमुच्यते; एवमेवायं पुरुष एभ्योऽङ्गेभ्यः सम्प्रमुच्य पुनः प्रतिन्यायं प्रतियोन्याद्रवति प्राणायैव ॥ ३६ ॥ प्र.**  - ऊर्ध्वश्वासी भावकालमाह - **स यन्नायमणिमानं...... निगच्छति**  । 'सोऽयं

प्राकृत' शिरःपाण्यादिमान् पिण्डः **यत्र**  - यदा - **अणिमानं**  - **कार्श्यं न्येति**  - 'निर्गच्छति'

तत्र हेतुमाह - **जरया वा उपतपता वा**  । स्वयमेव कालपक्वफलवत् जरया वा कार्श्यं

गच्छति; अथवा उपतपतीत्युपतपन् ज्वरादिरोगः । तेन वा उपतप्यमानः अग्निमान्द्येन

भुक्तस्य अजरणे अन्नरसे नानुपचीयमानस्सन् पिण्डः **कार्श्यमापद्यते;**  तदोर्ध्वश्वासी

भवतीत्यर्थः । **तद्यथाऽऽम्रं वोदुम्बरं वा...... प्राणायैव**  । यथा आम्रफलं वा उदुम्बरफलं वा

पिप्पलफलं वा! अत्र, *फले* *लुक्* (पा.सू.४-३-१६३) इति विकारप्रत्ययस्य लुक् ।

वृन्तबन्धनात् कालवशजीर्णात् प्रमुच्यते, एवमेवायं पुरुषः सप्राणकरणग्राम: **एभ्यः** 

पाण्यादिभ्योङ्गेभ्यः **सम्प्रमुच्य-** मोक्षं प्राप्य पुनः **प्रतिन्यायं**  - यथापूर्वमागतः तथैव

'ब्राह्मणादिप्रारब्धकर्मानुगुणयोनिं' प्रति आद्रवति **प्राणायैव**  - जीवनाय इत्यर्थः ॥ ३६ ॥

** तद्यथा राजानमायान्तमुग्राः प्रत्येनसः सूतग्रामण्योऽन्नै: पानैरावसथैः प्रतिकल्पन्ते, 'अयमायाति; अयमागच्छति' इति, एवँ हैवंविदँ सर्वाणि भूतानि प्रतिकल्पन्ते इदं ब्रह्माऽऽयातिः इदमागच्छतीति ॥ ३७ ॥ प्र.- तद्यथा...... आगच्छतीति । तत्**  - तत्र प्रपित्सितयोन्यन्तरे यथा

अभिषिक्तं **राजानमायान्तं**  श्रुत्वा राष्ट्रवर्तिनः सर्वेऽपि **उग्राः**  - जातिविशेषाः क्रूरकर्माणो

वा, प्रत्येनसः - पापकर्मणि तस्करादिदण्डनादौ नियुक्ताः, **सूता:**  - वर्णसङ्करविशेषाः,

ग्रामनेतारः **ग्रामण्य:**  - सूताश्च ग्रामण्यश्च सूतग्रामण्यः **अन्नैः**  - विविधैर्भाज्यै: पानै: ,

पेयविशेषै: - **आवसथैः**  - प्रासादादिभिश्च, **अयं**  राजा **आयाति** , अयमागच्छत्तीति ससंभ्रमं

वदन्तः **प्रतिकल्पन्ते**  - प्रतीक्षन्ते । एवमेव **ह एवं विदं**  - कर्मफलयुक्तं । संसरन्तमिति

यावत् । कर्मफलं हि प्रस्तुतम् । तत् **एवं**  शब्देन परामृश्यते । विच्छब्दस्तल्लब्धृपर:

**सर्वाणि भूतानि**  - एतद्भोगीपकरणभूतशरीरसाधनानि सर्वाणि भूतानि तत्तत्कर्मप्रयुक्तानि

सन्ति कर्मफलोपभोगसाधनै: सह, **इदं ब्रह्म**  - जीव: **आयाति**  - इदमागच्छत्तीति ससंभ्रमं

**प्रतिकल्पन्ते**  - प्रतीक्षन्ते इत्यर्थः । एतच्छरीरत्यागसमनन्तरमेव शरीरान्तरतन्द्भोग्य-

भोगस्थान भोगोपकरणानि परमात्मसकल्पवशेन प्रतिपुरुषं समग्राणि भवन्ति इत्यर्थः ।

यद्वा उक्तसंसरणप्रकाराभिज्ञस्य सर्वभूतोपजीव्यत्वं फलमुक्तमिति द्रष्टव्यम् ॥ ३७ ॥

**\[जीवस्य अन्तकाले सर्वप्राणसंश्लेष:\]  तद्यथा राजानं प्रयियासन्तमुग्राः प्रत्येनसः सूतग्रामण्योऽभिसमायन्ति एवमेवे- ममात्मानमन्तकाले सर्वे प्राणा 'अभिसमायन्ति' यत्रैतदूर्वोच्छ्वासी भवति ॥ ३८ ॥ प्र. - तद्यथा राजानं...... भवति**  । यथा **प्रयियासन्तं**  - जिगमिषुं राजानं

तदुपजीविनः उग्रप्रत्येनः प्रभृतयः पूर्वव्याख्याताः सर्वे तदाज्ञामन्तरेणापि **अभसमायन्ति** -

आभिमुख्येन आयान्ति, एवमेवेमम् **आत्मानं**  - भोक्तारम्, **यत्र** -यदा **एतत्-** 

शरीरमूर्ध्वोश्वासि भवति'; **तदा**  अन्तकाले सर्वे प्राणाः आयान्ति इत्यर्थः ॥ ३८ ॥

**॥ इति षष्ठोऽध्याये तृतीयब्राह्मण प्रकाशिका ॥ षष्ठोऽध्याये चतुर्थ ब्राह्मणम् \[ज्योतिर्ब्राह्मणम्\]  स यत्रायमात्माऽऽबल्यंन्येत्य संमोहमिव न्येति, अथैनमेते प्राणा अभि- समायान्ति' । स एतास्तेजोमात्राः समभ्याददानो हृदयमेवान्ववक्रामति । स यत्रैष चाक्षुषः पुरुषः पराङ् पर्यावर्तते, अथारूपज्ञो भवति ॥ १ ॥ प्र. - अथ,**  *एभ्योऽङ्गेभ्यस्संप्रमुच्या* इत्युक्तं सम्प्रमोक्षं विस्तरेण वर्णयितुमारभते

**स यत्रायमात्मा बल्यं न्येत्य संमोहमिव न्येति**  इति । सोऽयमात्मा **यत्र**  - यस्मिन्

काले आबल्यं- अबलस्य भावः आबल्यं बलराहित्यं न्येत्य-नितरामेत्य प्राप्य

संमोहमिव **न्येति**  - प्रतिपद्यते । करणक्षोभात् संमोहं प्रतिपद्यते । इवशब्दोऽल्पार्थे ।

मोहोप-क्रमदशायामित्यर्थः । मोहो नाम मरणायार्धसम्पत्तिः । तथाहि - उभयलिङ्गपादे

जाग्रत्स्वप्नसुषुप्तिमरणानाम् अन्यतमो मोह इति पूर्वपक्षे प्राप्ते उच्यते - *मुग्धेऽर्धसम्पत्ति:*

*परिशेषात्* (ब्र.सू.३-२-१०) । न तावत् मुग्धः जागरितावस्थो भवितुमर्हति, इन्द्रियैर्विषय

अनिरीक्षणात् । नापि स्वप्नान् पश्यति, निस्संज्ञत्वात् । नापि मृतः, 'प्राणोष्मणोर्भावात् ।

न च सुषुप्तः, तद्वैलक्षण्यात् । सुप्तो हि प्रसन्नवदनो निमीलितनेत्रश्च । तस्मान्मोहो नाम मृतेः

अर्धसम्पत्तिः । अर्धमृतिरिति यावत् । मरणं हि सर्वप्राणवियोगः । सर्वप्राणवियोगोपक्रम-

कतिपयप्राणसम्पत्तिः मूर्च्छा । तत्र औषधादिवशात्, कर्मशेषे च सति वाङ्मनसे

प्रत्यागच्छतः । असति तस्मिन् प्राणोष्मणावपि अगच्छतः । तस्मादर्धमृतिर्मूछेति

थितम् - **अथैनमेते प्राणा अभिसमायन्ति । अथ** - तदानीं वागादय: प्राणा:

**एनमभिमासयान्ति**  - आत्मनः समीपमायान्ति इत्यर्थः । **स एतास्तेजोमात्राः समभ्याददानो हृदयमेवान्ववक्रामति । सः**  - आत्मा तेजोमय्यो मात्रा: **तेजोमात्राः**  । प्रकाशकांशाः

इत्यर्थः । इन्द्रियाणीति यावत् । **ता एताः समभ्याददानो**  समिति स्वप्नापेक्षया

वैषम्यमुच्यते । अस्त्येव स्वप्नेपि अभ्यादानम् न तु सम्यक् सवासनमभ्यादानम् । इह

तु सवासनमभ्यादाय इत्यर्थः । हृदयमेव पुण्डरीकाकारम् **अन्ववक्रामति**  - अन्वागच्छति

इत्यर्थः । **स यत्रैष...... पर्यावर्तते**  । चक्षुषि सन्निहितः **चाक्षुषः । चाक्षुषः पुरुषः**  इति

म्रियमाणो जीव उच्यते । स **यत्र**  - यदा **पराङ्**  - रूपादिविषयपराङ्मुखस्सन् हृदयदेशे

पर्यावर्तते इत्यर्थः । **अथारूपज्ञो भवति**  । अथ - तदुत्तरकाले अयं मुमूर्षुः **अरूपज्ञो भवति**  - रूपादिविषयान् न जानाति इत्यर्थः ॥ १ ॥

** एकीभवति, न पश्यतीत्याहुः: एकीभवति, न जिघ्रतीत्याहुः, एकीभवति न रसयत इत्याहुः एकीभवति, न वदतीत्याहुः, एकीभवति, न शृणोतीत्याहुः, एकीभवति, न मनुते इत्याहुः एकीभवति, न स्पृशतीत्याहुः एकीभवति, न विजानातीत्याहुः ॥ तस्य हैतस्य हृदयस्य अग्रं प्रद्योतते । तेन प्रद्येतेनैष आत्मा निष्क्रामति चक्षुषो वा मूर्ध्नो वाऽन्येभ्यो वा शरीरदेशेभ्यः । तमुत्क्रामन्तं प्राणोऽनूत्क्रामति, प्राणमनूत्क्रामन्तं सर्वे प्राणा अनूत्क्रामन्ति; सविज्ञानो भवति; सविज्ञानमेवान्ववक्रामति । तं विद्याकर्मणी समन्वारभेते; पूर्वप्रज्ञा च ॥ २॥ प्र. - एकीभवति न पश्यतीत्याहुः**  । अयं मुमूर्षुः **एकीभवति**  स्वापकाल इव

'इन्द्रियैः सह एकीभवति'; अतो न रूपादीन् पश्यतीति पार्श्वस्था 'आहुरित्यर्थः ।

**एकीभवति न जिघ्रति**  । पूर्ववदर्थः । **तस्य हैतस्य...... शरीरदेशेभ्यः**  । **तस्य हैतस्य**  - म्रियमाणस्य सम्बन्धि यत् हृदयम् तस्य **अग्रं**  -'नाडीमुखं निर्गमनद्वारं

**प्रद्योतते**  - उपसंहतकरणतेजःप्रज्वलितं सत् प्रदीप्तं भवति । तत्प्रकाशितद्वारस्सन् एष

आत्मा निष्क्रामति चक्षुरादिद्वारेभ्य इत्यर्थः । **तमुत्क्रामन्तं...... अनूत्क्रामन्ति**  ।

एवमुत्क्रामन्तं **तम्**  - अध्यक्षं जीवं मुख्यप्राणः **अनु**  - पश्चात् उत्क्रामति । तं

मुख्यप्राणं जीवमनूत्क्रामन्तं तदधीना इतरे प्राणाः अनूत्क्रामन्तीत्यर्थः । **सविज्ञानो भवति सविज्ञानमेवान्ववक्रामति**  । तस्यां दशायामुत्क्रामन् जीवः, *यं* *यं* *वाऽपि* *स्मरन्* *भावं*

*त्यजत्यन्ते* *कळेबरम्* *।* *तं* *तमेवैति* (भ.गी.८-६) इत्युक्तन्यायेन प्राप्तव्ययोनिविषयकस्मृतिमान्

भवतीत्यर्थः । तच्च ज्ञानं कर्माधीनम्; न तु पुरुषयत्नसाध्यम् । *यं* *योगिनः* *प्राणवियोगकाले*

***यत्नेन** * *चित्ते* *विनिवेशयन्ति* इति स्मृत्युक्तरीत्या योगिनामेव हि चरमं 'ज्ञान' यत्नसाध्यम् । एवं

सविज्ञानं प्राप्तव्ययोनिचिन्तनवन्तमेव पुरुषं प्राणवर्गो **अन्ववक्रामति**  - अनुगच्छतीत्यर्थः ।

**तं विद्याकर्मणी समन्वारभेते; पूर्वप्रज्ञा च । तं**  - तादृशं च पुरुषं **विद्याकर्मणी-** 

तदनुष्ठितज्ञानकर्मणी '**पूर्वप्रज्ञा च** ' - पूर्ववासना च तिस्र इमा अनुवर्तन्ते । तत्र ज्ञानकर्मणी

भोग्यविषयोपस्थापनाद्यर्थम्, पूर्ववासना तु कर्तृत्वभोक्तृत्वार्थ चानुवर्तते । न हि पूर्ववासनां

विना कश्चित् कर्तुं भोक्तुं वा प्रभवति । न ह्यनभ्यस्ते विषये कोशलमिन्द्रियाणां भवति ।

पूर्वानुभववासनया प्रवृत्तानाम् इन्द्रियाणामिह जन्मनि अभ्यासमन्तरेणैव कासुचित् क्रियासु

चित्रकर्मादिलक्षणासु कौशलं दृश्यते; केषाञ्चिच्चात्यन्तसौकर्ययुक्तास्वपि क्रियासु अकौशलं

दृश्यते । तदेतत्सर्वं पूर्ववासनोद्भवानुद्भवनिमित्तकम् । तस्माद्विद्याकर्मपूर्ववासनालक्षणमेतत्

त्रितयं शाकटिकसंभारस्थानीयं परलोकपाथेयमित्यर्थः ॥ २ ॥

** \[दृष्टान्तपूर्वकदेहान्तरप्राप्तिनिरूपणम्\]  तद्यथा तृणजलायुका तृणस्यान्तं गत्वाऽन्यमाक्रममाक्रम्य आत्मानमुप- सँहरति, एवमेवायमात्मेदँ शरीरं निहत्य अविद्यां गमयित्वाऽन्यमाक्रममाक्रम्यात्मानं उपसँहरति ॥ ३ ॥ प्र.- तद्यथा तृणजलायुका......आत्मानमुपसंहरति**  । यथा 'तृणजलूका'

तृणस्यान्तं अग्रभागं गत्वा **अन्यं**  - तृणान्तरलक्षणम् **आक्रमम्**  - आक्रम्यते 'इत्याक्रमः

आश्रय इति यावत् । तम् - **आक्रम्य**  - आश्रित्य **आत्मानम्**  - आत्मनोऽपरावयवम्

**उपसंहरति**  - पूर्वतृणवियुक्तं करोति, एवमेवायं संसरन् जीव: **इदं-** प्राक्तनं शरीरं

निहत्य तस्यैव विवरणम् **अविद्यां गमयित्वेति**  निस्सङ्गबोधतामापाद्य' इत्यर्थः। **अन्यम्**  -

अन्यशरीरलक्षणम् **आक्रमं**  - आश्रयमाक्रम्य स्वात्मानं पूर्वस्माच्छरीरात् **उपसंहरति-** 

पूर्वशरीरं त्यजतीत्यर्थः ॥ ३ ॥

**\[देहान्तरप्राप्तिप्रकारः\]  तद्यथा पेशस्कारी पेशसो मात्रामुपादायान्यन्नवतरं कल्याणतरँ रूपं तनुते; एवमेवायमात्मेदँ शरीरं निहत्य अविद्यां गमयित्वाऽन्यन्नवतरं कल्याणतरँ रूपं कुरुते पित्र्यं वा गान्धर्वं वा देवं वा प्राजापत्यं वा ब्राह्मं वाऽन्येषां वा भूतानाम् ॥ ४ ॥ प्र.**  - ननु देहान्तरारम्भे प्रागुपात्तमेवोपादानं स्वीकृत्य तदेवोपमृद्य स्वर्णकारवत्

देहान्तरं करोति; आहोस्वित् अपूर्वमेव उपादानद्रव्यं स्वीकृत्य करोति' । तत्राह -

**तद्यथा....... भूतानाम् । पेश:**  - सुवर्णम् । तत् करोतीति पेशस्कारी सुवर्णकार:

**पेशसः**  -पूर्वोपात्तसुवर्णस्य **मात्राम्**  - एकदेशमुपादाय यथा अन्यत् कल्याणतरं

नवतरञ्च रूपं **तनुते**  - कुरुते। यद्वा **पेशस्कारी**  - कोशकारक्रिमिः । स यथा **पेशसः** 

पट्टतन्तोः **मात्रां**  -अंशमुपादाय नवतरं 'कल्याणतरञ्च रूपं जालात्मकं कुरुते - एवमेवायमात्मा

इदं शरीरं निहत्यान्यत् रूपं कल्याणतरं नवतरं कुरुते । **अविद्यां गमयित्वेति**  पूर्ववत् ।

तदेव रूपं विशिनष्टि **पित्र्यं वा । पित्र्यं**  - 'पितृभ्यो हितम्', पितृलोकोपभोगयोग्यम्

इत्यर्थः । तथा **गान्धर्वं देवं प्राजापत्यं ब्राह्मं**  - गन्धर्वादिलोकोपभोग्यमित्यर्थः ।

**अन्येषां वा भूतानाम्**  । अन्यभूतसम्बन्धि वा शरीरं करोतीत्यर्थः । कर्तृत्वञ्चास्य

कर्मद्वारकं द्रष्टव्यम् ॥ ४ ॥

** \[कामादिपदार्थानामेकत्र प्रदर्शनम्\]  स वा अयमात्मा ब्रह्म विज्ञानमयो मनोमयः प्राणमयश्चक्षुर्मयः श्रोत्रमयः पृथिवीमय: आपोमयो वायुमय आकाशमयस्तेजोमयोऽतेजोमय: काममयोऽकाममय: क्रोधमयोऽ क्रोधमयो धर्ममयोऽधर्ममयः सर्वमय: तत् यदेतदिदम्मयोऽदोमय इति । यथाकारी यथाचारी, तथा भवति साधुकारी साधुर्भवति, पापकारी पापो भवति; पुण्य: पुण्येन कर्मणा भवति पाप: पापेन । अथो खल्वाहुः काममय एवायं पुरुष इति । स यथाकामो भवति, तत्क्रतुः भवति; यत्क्रतुर्भवति, तत् कर्म कुरुते; यत् कर्म कुरुते, तदभिसम्पद्यते ॥ ५ ॥ प्र. - सा वा अयमात्या...... अदोमय**  इति । वैशब्दोऽवधारणे । सोऽयं

**विज्ञानमयः**  - ज्ञानरूपो ज्ञानगुणक आत्मा ब्रह्मैव सन् अपहतपाप्मत्वादि ब्राह्मरूपयुक्तोऽपि

सन् **मनोमयः**  - उपकरणोपकरणित्वलक्षणसम्बन्धेन मनःप्रचुरः । मन उपकरणक इति

यावत् । एवं **प्राणमय**  इत्यादावपि द्रष्टव्यम् । **अतेजोमयः**  - तेजोव्यतिरिक्तपूर्वोक्तातिरिक्त-

महदहङ्कारादिमयः । तदुपकरणक इत्यर्थः । चतुर्विशतितत्त्वमयत्वात् शरीरस्येतरदनुक्तं

सर्वञ्च अतेजोमयशब्दसङ्गृहीतमिति द्रष्टव्यम् । **अकाममयः**  - कामव्यतिरिक्तसङ्कल्प-

श्रद्धादिमय इत्यर्थः । **अक्रोधमय** :- प्रीतिमय इत्यर्थः । **'तद्येतदिति'**  ब्रह्मापेक्षया

नपुंसकलिङ्गनिर्देशः । **इदंमयोऽदोमयः**  - एतल्लोकपरलोकमय इत्यर्थः । **यथाकारी यथाचारी तथा**  भवति । यथा कर्तुं यथा आचरितुं शीलमस्य, सोऽयं यथाकारी ययाचारी । अग्निहोत्रादिकं

तु कर्म । तद्योग्यतापादकं सन्ध्यावन्दनादिकं तु आचरणम् । एतत् *चरणादिति* *चेन्न*

*तदुपलक्षणार्थेति* *कार्ष्णाजिनिः* (ब्र.सू.३-१-९) इति सूत्रभाष्ये स्पष्टम् । **तथा भवति**  ।

तत्फलयुक्तो भवतीत्यर्थः । तदेव प्रपञ्चयति - **साधुकारी साधुर्भवति पापकारी पापो भवति**  । सत्कर्मकारी ब्राह्मणादिरमणीयशरीरयुक्तो भवति; पापकारी श्वचण्डालादि

कुत्सितशरीरयुक्तो भवतीत्यर्थः । एते साधुकारीत्वपापकारित्वे अपि प्राक्तनपुण्यपापप्रयुक्ते

इत्याह - **पुण्यः पुण्येन कर्मणा भवतिः पापः पापेन**  ।

**अथो खल्वाहुः काममय एवायं पुरुष**  इति । **अथो**  - शब्दः पक्षान्तरपरिग्रहे ।

केचिद्वन्धमोक्षकुशलाः **खल्वाहुः**  -प्रसिद्धमित्वमाहुः - यद्यपि पुण्यापुण्ये शरीरग्रहणकारणम्,

तथापि कामप्रयुक्त एव हि पुरुष: पुण्यपापे कर्मणी उपचिनोति । तथा च **अयं पुरुषः काममय एव**  । काम एवास्य संसारस्य मूलमित्यर्थः । तथाचोक्तमाथर्वणे, *कामान्* *यः*

*कामयते* *मन्यमानः* *स* *कामभिर्जायते* *तत्र* *तत्र* (मुं.उ.३-२-२) इति तस्मात् काममय एवायं

पुरुषः । तदेवोपपादयति - **स यथा कामो भवति, तत्क्रतुर्भवति**  । पुरुषस्य येन

प्रकारेण कामना उदेति, तेन प्रकारेण 'क्रतु'शब्दितोऽध्यवसाय उदेति । **यत्क्रतुर्भवति, तत् कर्म कुरुते**  । तदनन्तरमध्यवसितं कर्म कुरुते । **यत्कर्म कुरुते, तदभिसम्पद्यते**  ।

तस्य फलञ्च प्राप्नोति इत्यर्थः ॥ ५ ॥

तदेष श्लोको भवति-

**तदेव सक्तः सह कर्मणैति लिङ्गं मनो यत्र निषक्तमस्य । प्राप्यान्तं कर्मणस्तस्य यत्किञ्चेह करोत्ययम् । तस्माल्लोकात् पुनरेत्यस्मै लोकाय कर्मणे ॥ इति तु कामयमानः । अथाकामयमानः योऽकामो निष्काम आप्तकाम आत्मकाम: न तस्य प्राणा उत्क्रामन्ति, ब्रह्मैव सन् ब्रह्माप्येति ॥ ६ ॥ प्र.- तदेषश्लोको भवति**  । एतस्मिन्नर्थे अयं श्लोकखण्डो भवतीत्यर्थः ।

तमेवाह - **तदेव सक्तः - निषक्तमस्य**  । लिंग्यतेऽनेनति लिङ्गं गमकम् । तादृशमस्य जीवस्य

मनः यत्र फले **निषक्तं**  निविष्टं भवति, **तदेव**  - तत् फलमेव तत्फलारम्भक कर्मणा सह

देहवियोगकालेऽपि सक्तस्सन् **एति**  - प्राप्नोतीत्यर्थः । इत्येषश्लोको भवतीत्यन्वयः' ॥

प्रकृतमनुसरति - **प्राप्यान्तं...... कर्मणे**  । अयं संसारी इह लोके फलमुद्दिश्य यत्

किञ्चित् कर्म करोति, **तस्य**  - कर्मण: अन्तं भोगेनावसानं प्राप्य कृत्स्नफलं भुक्त्वा

इति यावत् - **तस्मात्**  - अमुष्मात् लोकात् अस्मै लोकाय पुनरेति । किमर्थमित्यत्राह-

**कर्मणे**  - कर्म कर्तुमित्यर्थः । **इति तु कामयमानः**  - एवं कामयमानः संसरतीत्यर्थः ।

एवमविद्वद्विषयं संसारं सप्रपञ्चमुपवर्ण्य उपसंहृत्याथ विदुषः तद्वैलक्षण्यं दर्शयति

**अथाकामयमानः...... ब्रह्माप्येति**  । अथ शब्दोऽर्थान्तरपरिग्रहे । **अकामयमानः-** 

वीतरागः । अत्रोच्यते इति शेषः । **योऽकामो निष्काम आप्तकाम आत्मकामः**  । यः

**अकामः**  - कामशून्यः । कथं कामशून्यता इत्यत्राह - **निष्काम**  इति । निर्गताः कामाः

यस्मात् स तथोक्तः । पूर्वस्थितानां कामानां निर्गतत्वात् अकामत्वम् उपपद्यत इति

भावः । उत्तरकामानां सत्वे निवृत्तपूर्वकामस्यापि कथमकामत्वमित्यत आह - **आप्तकाम** 

इति । आप्ता: कामा: येन स तथोक्तः । अतोऽनुप्तन्नोत्तरकाम इत्यर्थः । कथमाप्तकामत्व

इत्यत्राह - **आत्मकाम इति**  । आत्मैव कामो यस्य स तथोक्तः । आत्मव्यतिरिक्तस्य

काम्यस्य वस्तुनोऽभावात् आत्मरूपकाम्यस्य नित्यसिद्धत्वात् आप्तकामत्वम्। अत

एव अकामत्वञ्च इत्यर्थः, एतादृशस्तु **ब्रह्मैव सन् ब्रह्माप्येति**  इति योजना । **ब्रह्मैव सन्** 

'आविर्भूतगुणाष्टकरूपब्राह्मरूपस्सन्' **ब्रह्माप्येति** - परब्रह्मणि लीनो भवतीत्यर्थः ।

अपिपूर्वस्य एतेः लयार्थकत्वात् । **लयो**  नाम तद्विविक्ततया दर्शनाभावाः । अपहतपाप्मत्वादि-

ब्राह्मरूपसाधर्म्येण परब्रह्मविविक्ततया 'दर्शनयोग्यो' भवतीत्यर्थः । ननु एतन्न सम्भवति ।

ब्राह्मरूपाविर्भावो हि परं ब्रह्म उपसन्नस्यैव भवति *परं* *ज्योतिरूपसम्पद्य* *स्वेन* *रूपेणाभि-*

*निष्पद्यते* (छा.उ.८-१२-२) इति श्रवणात् । परब्रह्मोपसम्पत्तिर्नाम देशविशेषविशिष्ट

'ब्रह्मप्राप्तिरेव' । सा च देशविशेषे अर्चिरादिमार्गगतिमन्तरेण न सम्भवति । तद्गतिश्च

भूतसूक्ष्पयुक्त प्राणादिरूपलिङ्गशरीरयुक्तस्यैव भवति । तद्योगश्च कर्माधीनः । विधूतकर्मणश्च

उत्क्रान्तप्राणतया देहेन्द्रियप्राणयोगासम्भवेनार्चिरादिगत्यादेशविशेषविशिष्टब्रह्मप्राप्त्यसम्भवात्

ब्राह्मरूपाविर्भावाभावेन, *ब्रह्मैव* *सन्* *ब्रह्माप्यति* इति नोपपद्यते इत्याशक्याह - *न* *तस्य*

*प्राणा* *उत्क्रामन्तीति* । तस्मात् अकामत्वात् युक्तगुणाज्जीवात् प्राणा नोत्क्रामन्तीत्यर्थः ।

नटस्य शुणोति इतिवत् अपादानलक्षणसम्बन्धे षष्ठी । अत एव समानप्रकरणे माध्यन्दिन-

शाखायाम्, *न* *तस्मात्* *प्राणा* *उत्क्रामन्ति* इत्यतिस्पष्टं पञ्चमी श्रूयते ।

**\[आसृत्युपक्रमाधिकरणम्\]** 

इदञ्च वाक्यमुत्क्रान्तिपादे चिन्तितम् । तत्र हि-*अत्र* *ब्रह्म* *समश्नुते* (क.उ.६-१४)

इति अत्रैव विदुषः ब्रह्मभावश्रवणात् नोत्क्रान्तिरिति प्राप्ते उच्यते; *समाना* *चामृत्युप-*

*क्रमादमृतत्वञ्चानुपोष्य* (ब्र.सू.४-२-७) । आसृत्युपक्रमात् - आगत्युपक्रमात् नाडीप्रवेशात्

प्राक् उत्क्रान्तिः 'विद्वदविदुषोः समाना' । *शतञ्चैका* *च* *हृदयस्य* *नाडयस्तासां* *मूर्धानमभि-*

*निस्सृतैका* *।* *तयोर्ध्वमायन्नमृत्वमेति* (क.उ.६-१६) इति विदुषोऽपि नाडीविशेषेण उत्क्रान्ति'

श्रवणात् उत्क्रान्तिरवर्जनीयैव । *अथ* *मोऽमृतो* *भवति* *अत्र* *ब्रह्म* *समश्नुते* इति

विदुषोऽत्रैव श्रूयमाणं यदमृतत्वम् तत् अनुपोष्य शरीरेन्द्रियसम्बन्धम् अदग्ध्वैव उत्तर-

पूर्वाधाश्लेषविनाशरूप'ममृतत्वमश्नुते' । *अत्र* *ब्रह्म* *समश्नुते* इति च उपासनकाल-

ब्रह्मानुभवाभिप्रायम् ।

*तदापीतेः* *संसारव्यपदेशात्* (ब्र.सू.४-२-८) । अवश्यञ्च तत् अमृतत्वमदग्ध-

देहसम्बन्धस्यैव वक्तव्यम् । कुतः? आपीतेः संसारव्यपदेशात् । **अपीतिः**  - अप्ययः

आब्रह्माप्ययं संसारो हि व्यपदिश्यते; **तस्य तावदेव चिरं यावन्न विमोक्ष्ये** , *अथ*

*सम्पत्स्ये* *इति* (छां.उ.६-१४-२) *अश्व* *इव* *रोमाणि* *विधूय* *पापं* *चन्द्र* *इव* *राहोर्मुखात्*

*प्रमुच्य* *।* *धूत्वा* *शरीरमकृतं* *कृतात्मा* *'ब्रह्मलोकमभिसम्भवामि* (छां.उ.८-१३-१) *इति*

*व्यपदेशात्* ।

*सूक्ष्मं* *प्रमाणतश्च* *तथोपलब्धे:* । (ब्र.सू.४-२-९) । देवयानेन पथा गच्छतोऽपि

विदुषः, *तं* *प्रति* *ब्रूयात्* *सत्यं* *ब्रूयात्* (कौ.उ.१-२) इति चन्द्रमस्संवादस्य प्रमाणप्रतिपन्नत्वाञ्च

सूक्ष्मं शरीरमामोक्षमनुवर्तते इति अभ्युपगन्तव्यम् । न ह्यशरीरस्य चन्द्रमसा संवादः

सम्भवति ।

*नोपमर्देनातः* (ब्र.सू.४-२-१०) । अतः ***अथ* *मर्त्योऽमृतो* *भवति*** इति श्रूयमाण-

ममृतत्वं शरीरेन्द्रियसम्बन्धानुपमर्देनैव उत्तरपूर्वाघाश्लेषविनाशरूपमङ्गीकर्तव्यम् ।

*अस्यैव* *चोपपत्तेरूष्मा* । (ब्र.सू.४-२-११)अस्यसूक्ष्मशरीरस्य क्वचिदुपसंहतत्वादेव

विदुषोऽपि म्रियमाणस्य क्वाचित्क ऊष्मा उपलभ्यते ।

*प्रतिषेधादिति* *चेन्न* *शरीरात्* *स्पष्टो* *ह्येकेषाम्* । (ब्र.सू.४-२-१२) **ननु योऽकामो निष्काम आप्तकाम आत्मकामो न तस्य प्राणा उत्क्रामन्ति**  इति विदुषो देहादुत्क्रान्तिः

प्रतिषिद्धा । न च इदं शारीरापादानकोत्क्रमणनिषेधपरमिति वाच्यम् - *यत्रायं* *पुरुषो*

*म्रियते* *उदस्मात्* *प्राणा:* *क्रामन्ति* *आहो* *न* (बृ.उ.५-२-११) इत्यार्तभागप्रश्ने, *नेति* *होवाच*

*याज्ञवल्क्यः* *।* *स* *उच्छ्वयत्याध्मायत्याध्यातो* *मृतश्शेते* (बृ.उ.५-२-११) इति उच्छूनत्वादीनां

शरीरधर्माणां प्रतिपादनेन शरीरापादकोत्क्रमणप्रतिषेधकस्यैव' युक्तत्वात् । न हि

शरीरस्योच्छूनत्वम् आध्यातत्वं शयितृत्वं वा युज्यते । अतः शरीरापादानकोत्क्रमणनिषेधात्

नोत्क्रान्तिर्विदुष इति चेन्न - शारीरादेव उत्क्रमणं प्रतिषिध्यते। एकेषां माध्यन्दिनानामाम्नाये

विस्पष्टम् **योऽकामो निष्काम आत्मकाम आप्तकामो - न तस्मात् प्राणा उत्क्रामन्ती** 

इति शारीरापादानकोत्क्रमणप्रतिषेधात् । काण्वशाखायां तु **न तस्य प्राणा**  इति षष्ठी,

नटस्य शृणोतीतिवत् अपादानत्वलक्षणसम्बन्धपरा । *उदस्मात्* *प्राणाः* *क्रामन्त्याहो* *न*

इत्यार्तभागप्रश्ने तु विदुष: अप्रस्तुतत्वेनाविद्वद्विषयत्वावश्यम्भावेन अविदुषश्च शरीरादुत्क्रान्तेः

प्रतिषेद्धुमशक्यतया तत्रापि शारीरापादानकोत्क्रमणप्रतिषेधपरत्वस्यैव युक्तत्वात् । न च

तत्र वाक्यशेषश्रुतानां ऊच्छूनत्वादीनामात्मन्यनुपपत्तिःदेहात्मनोरभेदोपचारेण

देहधर्माणामुच्छूनत्वादीनाम् आत्मन्यभिधान 'उपपत्तेः' । शरीरापादानकोत्क्रान्ति-

प्रतिषेधवादिनापि, *आत्मकाम: -* *न* *तस्मात्* *प्राणा* *उत्क्रामन्ति* इति माध्यन्दिनशाखावाक्ये

अभेदोपचारस्यावश्याश्रयणीत्वात् न च प्राणानां शरीरादुत्क्रान्तेः अप्रसक्ततया प्रतिषेधो

न युक्त इति वाच्यम् - वृक्षादुड्डीयमान विहङ्गमसङ्घवत् यथायथं गमनसम्भवात्। *तस्य*

*तावदेव* *चिरं* *यावन्न* *विमोक्ष्ये* *अथ* *सम्पत्स्ये* (छा.उ.६-१४-२) इति देहवियोगानन्तर-

ब्रह्मसम्पत्तिवचनेन तदानीमेव शारीरात् प्राणोत्क्रमणस्य प्रसक्तत्वाच्च । तथा च

सूक्ष्मशरीरसाध्यार्चिरादिगत्यभावे ब्रह्मसंपत्तेः तत्साध्याया अनुपपत्तिरिति शङ्कापरिहाराय

न **तस्य प्राणा उत्क्रामन्ति**  इत्युच्यते इति निरवद्यम् । अतो विद्वदविदुषोरुत्क्रान्तिः

समाना इति स्थितम् । प्रकृतमनुसरामः ॥ ६ ॥

**तदेष श्लोको भवति-  यदा सर्वे प्रमुच्यन्ते कामा येऽस्य हृदि 'स्थिताः । अथ मर्त्योऽमृतोभवत्यत्र ब्रह्म समश्नुते ॥ इति । 'तद्यथाऽहिनिर्न्वयनी' वल्मीके मृता प्रत्यस्ता शयीता, एवमेवेदँ शरीरँ शेते । अथायमशरीरोऽमृतः प्राणो ब्रह्मैव तेज एव । सोऽहं भगवते सहस्रं ददामीति होवाच जनको वैदेह ॥ ७ ॥ प्र. - तदेष श्लोको भवति**  । तत् - तत्र ब्रह्मविदि विषये एष श्लोकः प्रवृत्तो

भवतीत्यर्थः। श्लोकमेवाह - **यदा सर्वे...... समश्नुते इति । कामाः**  - दुर्विषय-

गोचरमनोरथाः **अस्य**  - जीवस्य **हृदि श्रिताः**  - हद्गताः सर्वे यदा शान्ता भवन्ति, अथ-

अनन्तरमेवोपासको' मर्त्यः सन् **अमृतो भवति**  - विनष्टाश्लिष्टपूर्वोत्तराघो भवति।

**अत्र ब्रह्म समश्नुते**  - अत्रेव उपासनवेलायां ब्रह्म अनुभवतीत्यर्थः । पापसम्बन्ध-

राहित्येन, ब्रह्मानुभवेन च इहेव मुक्त इव भवतीति यावत् । **तद्यथा...... शरीरं शेते** ।

यथा अहे: निल्वयनी सर्पस्य निर्मोकः सर्पेण **वल्मीके प्रत्यस्ता**  - विसृष्टा सर्पासंसक्ता अत

व **मृता**  - निष्प्राणा अपि दूरे पश्यतां सर्पवदवभासमाना शयीत । एवमेव ब्रह्मविदः

शरीरमहम्बुद्ध्यगोचरतया परित्यक्तमपि, पश्यतां ब्रह्मविच्छरीरमिव भासमानं 'शेते इत्यर्थः ।

**अथायमशरीरो...... तेज एव । अथ**  - दर्शनसमानाकारब्रह्मविद्याधिगमोत्तरकालम्

**अयं**  - ब्रह्मवित् **अमृतोऽपि**  - मरणहितोऽपि मरणात् प्रागपि **अशरीरः**  - अशरीरकल्प

एव इत्यर्थः । शरीरस्पर्शिपरिवादादिजनितविषादाद्यभावात् इति भावः । **प्राणो ब्रह्मैव**  ।

'प्राणभृत्त्वेऽपि तादात्विकब्रह्मानुभवसत्त्वात् आविर्भूतब्राह्मरूप इवेत्यर्थः । **तेज एव-** 

अज्ञानवक्षणान्धकारप्रतिभट एवेत्यर्थः ।

एवं प्राप्तब्रह्मविद्यो जनक आह (किमिति) **सोऽहं भगवते सहस्रं ददामीति**  ।

स्पष्टोऽर्थः ॥ ७ ॥

** तदेते श्लोका भवन्ति-  अणुः पन्था विततः पुराणो मां स्पृष्टोऽनुवित्तो मयैव । तेन धीरा अपियन्ति ब्रह्मविदः स्वर्ग लोकमित ऊर्ध्वं विमुक्ताः ॥ ८ ॥ प्र.- तदेते श्लोका भवन्ति । तत्**  - तत्र तस्मिन् विषये, ब्रह्मविद्विषये एते

श्लोका भवन्तीत्यर्थः । तानेवाह - **अणुः पन्थाः...... मयैव । 'अणुः**  - दुर्विज्ञान:'

मानान्तरानधिगम्यः, **'विततः'**  - वेदान्तेषु विस्तरेण प्रतिप्रादितः, **पुराण** : - अनादिः,

**मां स्पृष्टः**  - उपासकं मां प्राप्तः शताधिकनाडीद्वारा स्वदेहस्पर्शीत्यर्थः । **मयैवानुवित्तः** 

योगदशायां मयैवानुभूतश्च योऽयं पन्थाः अर्चिरादिमार्गः, तेन मार्गेण **धीराः**  - प्रज्ञाशालिनो

ब्रह्मविदः **इतः-** अस्मात् देहात् विमुक्तास्सन्तः **ऊर्ध्वं**  - सर्वेभ्यो लोकेभ्यः ऊर्ध्वं **स्वर्गं लोकं**  - भगवल्लोकम् अत्र स्वर्गशब्दः प्रकरणात् भगवल्लोकपरः - **अपियन्ति-** 

प्राप्नुवन्तीत्यर्थः ॥ ८ ॥

**तस्मिञ्छुक्लमुत नीलमाहुः पिङ्गलं हरितं लोहितञ्च । एष पन्था ब्रह्मणा हानुवित्तस्तेनैति ब्रह्मवित् पुण्यकृत् तैजसश्च ॥ ९ ॥ प्र.- तस्मिन्...... तेजसश्च । तस्मिन्**  - अर्चिरादिके मार्गे **शुक्लं नीलं पिङ्गलं हरितं लोहितम्**  - आदित्यमित्यर्थः । *असौ* *वा* *आदित्यः* *पिङ्गल* *एष* *शुक्ल* *एष*

*नील* *एष* *पीत* *एष* *लोहितः* (छां.उ.८-६-१) इति श्रुत्यन्तरात् । एतादृशमादित्यं तस्मिन्

मार्गे सन्तमाहुः शास्त्रविदः । **एष पन्थाः**  - एषोऽर्चिरादिः पन्थाः **ब्रह्मणा हानुवित्तः-** 

परब्रह्मणा सह तत्प्रापकतया ह प्रसिद्धं यथा तथा सम्बद्धः । ब्रह्मपथ इति श्रुतिप्रसिद्ध इति

यावत् । **तेन**  - उक्तेनाचिरादिमार्गेण **पुण्यकृत् ब्रह्मवित्**  - पूर्वं पुण्यं कृत्वा तद्वशेन

शुद्धान्तःकरणो ब्रह्मविच्च, **तैजसश्च**  तेजस्सम्बन्धी तेज उपासक: - पञ्चाग्निविद्यानिष्ठश्चेति

यावत् - **एति**  - गच्छतीत्यर्थः । *तद्य* *इत्थं* *विदुः* *ये* *चे* *मेऽरण्ये* *श्रद्धा* *तप* *इत्युपासते*

(छां.उ.५-१०-१) इति श्रुत्यन्तरे पञ्चाग्निविदां ब्रह्मविदाञ्च अर्चिरादिगतिश्रवणात् । यद्यपि

पञ्चाग्निविद्यापि ब्रह्मात्मकप्रत्यगात्मविद्यात्वात् ब्रह्मविद्यैव - अथापि विद्यान्तरवत्

ब्रह्मविशेष्यकविद्यात्वाभावात् **ब्रह्मवित् तेजसश्च**  इति पृथगुक्तिरिति द्रष्टव्यम् ॥ ९ ॥

** \[अविदुषः अन्धतमसाभिगमनम्\]  अन्धं तमः प्रविशन्ति योऽविद्यामुपासते । ततो भूय इव ते तमो य उ विद्यायाँ रताः ॥ १० ॥ प्र. -**  *ब्रह्मवित्पुण्यकृदित्युक्तं* कर्माङ्गकज्ञानस्य ब्रह्मप्राप्तिहेतुत्वं स्पष्टयति - **अन्धं तमः...... रताः । ये अविद्याम् उपासते**  - अत्र अविद्याशब्द: कर्मवाची । *अविद्याकर्मसंज्ञान्या*

(वि.पु.६-७-६१) ***तर्तुं** * *मृत्युमविद्यया* (वि.पु.६-६-१२) इति च वचनात् - ये केवलं स्वर्गादि-

फलोद्देशेन कर्मानुतिष्ठन्ति, न तु ब्रह्मज्ञानार्थितया, ते **अन्धं तमः प्रविशन्ति**  दुस्तरं

संसारलक्षणमन्धकारं प्रतिपद्यन्ते इत्यर्थः । **य उ विद्यायां रताः**  उ शब्दोऽवधारणे -

नित्यनैमित्तिकं कर्म परित्यज्य विद्यायामेव यतन्ते ये तेऽपि ततः *मोहात्* *तस्य* *परित्यागः*

*तामसः* *परिकीर्तितः* (भ.गी.१८-७) इत्युक्तरीत्या तस्मात् तामसत्यागवशात् **भूय इव तमः- इव**  शब्दः एवार्थः । प्रविशन्तीत्यनुषङ्गः । पूर्वस्मादधिकं संसारमेव प्रविशन्तीत्यर्थः ।

उक्ततामसत्यागप्रयुक्तमनोमालिन्येन ज्ञानानिष्पत्त्या फललेशमपि अलब्ध्वा पतिता भवन्तीत्यर्थः ।

नानेन वचनेन ज्ञानकर्मणोः समुच्चय इति मन्तव्यम् ; ज्ञानव्यतिरिक्तोपायनिषेधकवचनैः

ज्ञानस्य मोक्षोपायत्वप्रतिपादकवचनैः, कर्मणां ज्ञानाङ्गत्वप्रतिपादकवचनैश्च, *नान्यः* *पन्था*

*अयनाय* *विद्यते*, (तै.सं.३-१२-७) *ब्रह्मविदाप्नोति* *परम्* (ते.आन.१-१) *तमेतं* *वेदानु-*

*वचनेन* *ब्राह्मणा* *विविदिषन्ति* *यज्ञेन* *दानेन* (बृ.उ.६-४-२२) इत्यादिभिः भूयोभिः

विरोधप्रसङ्गात् ॥ १० ॥

**अनन्दा नाम ते लोका अन्धेन तमसाऽऽवृताः । ताँस्ते प्रेत्याभिगच्छन्ति अविद्वांसोऽबुधो जनाः ॥ ११ ॥ प्र. -**  अन्धतमसप्रवेशे किं भवतीत्यत्राह - **अनन्दा नाम...... जनाः**  ।

**अनन्दाः**  - सुखलेशशून्याः **अन्धतमसावृता** : केचन लोकाः सन्ति । तान् लोकान् मृत्वा

गच्छन्ति ते । के? ये **अविद्वांसः**  - 'ब्रह्मज्ञानहीनाः'; **अबुधः**  - ये प्रत्यगात्मविद्याशून्याः ।

पञ्चाग्निविद्याशून्या इति यावत् । पूर्वं तयोरेव प्रस्तुतत्वादिति द्रष्टव्यम् । **बुध**  इति

बुध्यतेः क्विबन्तस्य प्रथमाबहुवचनान्तस्य रूपम् ॥ ११ ॥

**\[देवकर्तृकं ज्योतिषां ज्योतिष उपासनम्\]  आत्मानञ्चेद्विजानीयादयमस्मीति पूरुषः । किमिच्छन् कस्य कामाय शरीरमनु संज्वरेत् ॥ १२ ॥ प्र- आत्मानञ्चेद्विजानीयात्...... संज्वरेत्**  । यदि **अयं पूरुषः**  - जीव:

स्वात्मानम्, **अयमस्मि**  - एतादृशोऽहमस्मि - देहेन्द्रियमनःप्राणधीविलक्षणो ब्रह्मात्मकोऽहम्

अस्मीति विजानीयात्, तदा देहेन्द्रियोपभोग्येषु लोकादिषु स्पृहाया अभावात् ; देहाद्यभि-

मानकाले स्वबन्धुभूततया अभिमतभार्यापुत्रादेरपि अभावाच्च **किमिच्छन्**  - स्वस्य किं

वा फलमिच्छन् **कस्य कामाय**  - स्वानुबन्धिनो वा कस्य दारपुत्रादिकस्याभीष्टाय

**शरीरमनुसंज्वरेत्**  - शरीरानुबन्धिफलमनुस्मृत्य कुतस्तप्येदित्यर्थः । अतोऽसौ कृतकृत्य

एवेत्यर्थः ॥ १२ ॥

**यस्यानुवित्तः प्रतिबुद्ध आत्माऽस्मिन् 'सन्देहे। गहने प्रविष्टः । स विश्वकृत् स हि सर्वस्य कर्ता तस्य लोकः स उ लोक एव ॥ १३ ॥ प्र. -**  पुनरपि स्तौति - **यस्यानुवित्तः...... प्रविष्टः । गहने**  - विषमे **अस्मिन्**  -

अनर्थशतसङ्कटे देहे प्रविष्टस्सन् **यस्य**  - जीवस्य **आत्मा**  - स्वरूपं प्रकृतिविविक्तत्व-

ब्रह्मात्मकत्वश्रवणमननाभ्यासेन **अनुवित्तः**  - अवगतः **प्रतिबुद्धः**  ध्यातश्च भवतीत्यर्थः । **स विश्वकृत्**  - स एव लोककृत् । ईश्वरवत् जगद्वन्द्य इति यावत् । तत्र हेतुमाह - **स हि सर्वस्य कर्ता तस्य लोकः उ लोक एव । लोकः**  - आश्रयभूतः उ - सर्वश्रुतिप्रसिद्धः

सर्वस्य **कर्ता**  य ईश्वरः, तस्यापि स तु 'पूर्वोक्तब्रह्मवित्' **लोक एव**  - आधार एव ।

*ज्ञानी* *त्वात्मैव* *मे* *मतम्* (भ.गी.७-१८) इति भगवतैव गीतत्वात् भगवतो ज्ञानिनं विना

आत्मसत्ताया अभावात् इति भावः । **उ**  शब्दः प्रसिद्धी ॥ १३ ॥

** इहैव सन्तोऽथ विद्मस्तद् वयं न चेदवेदिर्महती विनष्टिः । य एतद्विदुरमृतास्ते भवन्त्यथेतरे दुःखमेवापियन्ति ॥ १४ ॥  प्र. - इहैव...... विनष्टिः । इहैव सन्तः**  अस्मिन्नेव जन्मनि वर्तमाना वयं

**तत्-** ब्रह्म **विद्म** :-जानीमः । **न चेत्-**  जानीमः, तर्हि **अवेदिः** -वेदनं वेदिः ।

'सर्वधातुभ्यः इन्' (उणादि.५५७) इति इन्प्रत्ययः । न: 'स्वरार्थ: । **अवेदिः**  - अज्ञानं

भवति । तदिदञ्च **महती विनष्टिः**  - महाहानिरित्यर्थः । तेन ज्ञानस्यास्मिन्नेव जन्मनि

प्राप्तस्य महालाभरूपत्वमार्थिकम् । इदं ज्ञानाज्ञानयोरेव महालाभहानित्वं दर्शयति **य एतद्विदुः...... अपियन्ति । एतत्**  - परब्रह्म । **अमृताः** -मुक्ता: । **इतरे-** 

एतद्वैदनहीनाः **दुःखं**  - संसारम् । 'शिष्टः स्पष्टार्थः' ॥ १४ ॥

** यदैतमनुपश्यत्यात्मानं देवमञ्जसा । ईशानं भूतभव्यस्य न ततो विजुगुप्सते ॥ १५ ॥  प्र. -**  तज्ज्ञानस्य महाफलत्वमेवाह - **यदैतम्...... न ततो विजुगुप्सते**  । यदा

एतं भूतभव्यादेरीशितारं **देवं**  - द्योतमानं सर्वभूतानाम् **आत्मानम्**  - अन्तर्यामिणं द्राक्

**अनुपश्यति**  - सम्यक् पश्यति, **तत:** - तदा सर्वस्यापि एकात्मकत्वज्ञानात् न

विजुगुप्सते - सर्ववस्तुषु निन्दा न प्रवर्तत इत्यर्थः ॥ १५ ॥

**यस्मादर्वाक् संवत्सरोऽहोभिः परिवर्तते । तं देवा ज्योतिषां ज्योतिरायुर्होपासतेऽमृतम् ॥ १६ ॥ प्र.- यस्मात्...... परिवर्तते । यस्मात्**  - भूतभव्येशानात् परमात्मनः

**'अर्वाक्'**  - तदन्यविषय एवेति यावत् । कालात्मा संवत्सरः स्वावयवैरहोभिः **परिवर्तते**  -

परिच्छेदकत्वेन वर्तते । य आत्मा संवत्सरमासादिलक्षणकालपरिच्छेदात् अतीत इत्यर्थः । **तं देवाः...... अमृतम् । ज्योतिषां ज्योतिः-**  प्रकाशकानां प्रकाशकम्, **अमृतं-** 

कालापरिच्छिन्नम्, **आयुः**  - सर्वप्राणिप्राणनहेतुभूतं **तं ह देवा उपासते**  - देवोपास्यत्वं

तु तस्यैवेत्यर्थः । उक्तञ्च व्यासार्यै:, *ज्योतिषि* *भावाच्च* (ब्र.सू.१-३-३१) इति सूत्रे, *'देवा*

*एव* *ज्योतिरुपासते'* *इति* *वा, 'देवा* *ज्योतिरेवोपासते'* इति वा वाक्यभङ्गी स्यात् । तत्र

न प्रथम: कल्पो युज्यते; मनुष्याणामनधिकारप्रसङ्गात् । तस्मात् ज्योतिरेवोपासते इत्यर्थः

इति ॥ १६ ॥

**\[पञ्चपञ्चजनशब्दार्थविचारः\]  यस्मिन् पञ्च पञ्चजना आकाशश्च प्रतिष्ठितः । तमेवमन्य आत्मानं विद्वान् ब्रह्मामृतोऽमृतम् ॥ १७ ॥  प्र. - यस्मिन् ...... प्रतिष्ठितः ।**  'पञ्चजनसंज्ञाः पञ्च', आकाशश्च यत्र प्रतिष्ठित

इत्यर्थः । अत्राकाशशब्दो भूतान्तरस्याप्युपलक्षकः । पूर्वस्मिन् मन्त्रे *ज्योतिषां* *ज्योतिरिति*

'षष्ठ्यन्तज्योतिश्शब्दस्यार्थनिर्णायकसापेक्षत्वात्', अत्र 'पञ्चजनस्याप्यर्थनिर्णायकान्तर-

सापेक्षत्वाच्च, पञ्चत्वसंख्यान्वययोग्यानि ज्योतीषीन्द्रियाणि एवेत्यवसीयन्ते । उक्तञ्च व्यासार्यै:

*श्रुत्यैव* *पञ्चसङ्ख्या* *विशेषितत्वात्* *पञ्चसङ्ख्यज्योतिरन्तरप्रसिद्ध्यभावाच्च* *परिशेषेणेन्द्रिय-*

*त्वावगम* इति । **तमेवमन्य...... अमृतम्**  । तादृशमात्मानम् अमृतं ब्रह्मेत्येवं विद्वान्

अन्यः - पूर्वमन्त्रे उपासकत्वेनोक्तदेवेभ्योऽन्यो मनुष्योऽप्यमृतो भवतीत्यर्थः ॥ १७ ॥

**प्राणस्य प्राणमुत चक्षुषश्चक्षुरुत श्रोत्रस्य श्रोत्रम् । मनसो ये मनोविदुः, ते निचिक्युर्ब्रह्म पुराणमग्र्यम् ॥ १८ ॥  प्र.-**  पञ्चजनशब्दनिर्दिष्टानि ज्योतींषि कानि इत्यपेक्षायां आह - **प्राणस्य...... पुराणमग्र्यम्**  । अत्र प्राणशब्देन स्पार्शनेन्द्रियं गृह्यते; वाय्वाप्यायितत्त्वात् स्पार्शनेन्द्रियस्य

मुख्यप्राणस्य ज्योतिश्शब्देन प्रदर्शनायोगात् । **चक्षुष इति**  चक्षुरिन्द्रियं गृह्यते । **श्रोत्रस्येति** 

श्रोत्रेन्द्रियम् । मनस इति मनो गृह्यते । समानप्रकरणे माध्यन्दिनशाखायाम् , **'अन्नस्यान्नम्** 

इति', पाठात् '**अनुक्तमन्यतो ग्राह्यम्** ' इति न्यायेन तदपि गृह्यते । सूत्रितञ्च *ज्योतिषैकेषाम-*

*सत्यन्ने'* (ब्र.सू.१-४-१३) इति । 'अन्नशब्देन च अन्नसम्बन्धिनोः' घ्राणरसनयोः 'तन्त्रेण

ग्रहणम् । अन्नेन घ्राणस्य आप्यायितत्त्वलक्षणसम्बन्धः, रसनस्य अन्नभक्षकतया अन्नसम्बन्ध

इति द्वयोरपि ग्रहणम् । एतत्सर्वं भाष्यश्रुतप्रकाशिकयोः स्पष्टम् । एवं प्रकाशकत्वेन

ज्योतिश्शब्दितत्वक्चक्षुरादीन्द्रियाणामपि त्वक्चक्षुरादिवत् प्रकाशकम् - तेषां तत्तद्विषय-

ग्रहणशक्तयाधायकमित्यर्थः । एतादृशं ये जानन्ति, ते **पुराणं**  - पूर्वस्थितम् **अग्र्यम्**  -

अग्रे ऊर्ध्वमपि स्थितं **ब्रह्म**  - परं ब्रह्म **निचिक्युः**  - निश्चितवन्त इत्यर्थः ॥

**\[सङ्ख्योपसङ्ग्रहाधिकरणम्\]** 

इदञ्च चिन्तितं समन्वयाध्याये चतुर्थे पादे । तत्रहि - *यस्मिन्* *पञ्चपञ्चजना*

*आकाशश्च* *प्रतिष्ठित:* इति वाक्ये पञ्चत्वविशेषितया पञ्चसङ्ख्यया पञ्चविंशतिसङ्ख्याप्रतीतेः

**साङ्ख्य** स्मृति सिद्धाब्रह्मात्मकपञ्चविंशतितत्त्वप्रतिपादकमेवेदं वाक्यमिति पूर्वपक्षे प्राप्ते

उच्यते न *सङ्घयोपसङ्ग्रहादपि* *नानाभावादतिरेकाच्च* (ब्र.सू.१-४-११) पञ्चविंशतिसङ्ख्या-

प्रतीतिवशादपि न साङ्ख्याभिमततत्त्वस्वीकारः नानाभावात् - नानात्वात् । भिन्नत्वादिति

यावत् । साङ्ख्याभिमताब्रह्मात्मकपञ्चविंशतितत्त्वेभ्यः, *यस्मिन्* *पञ्च* *पञ्चजनाः* इति

ब्रह्माधारकतया ब्रह्मात्मकत्वेन प्रतिपाद्यमानानां तत्त्वानां भिन्नत्वादित्यर्थः । अतिरेकाच्च

*यस्मिन्* *पञ्च* *पञ्चजना* *आकाशश्च* *प्रतिष्ठित:* वाक्ये यस्मिन्नित्याधारतया निर्दिष्टस्यात्मनश्च,

*आकाशश्च* *प्रतिष्ठित* 'इत्याकाशस्य च' प्रतिपादनेन सप्तविंशतितत्त्वप्रतीतेश्च न साङ्ख्यमत-

प्रत्यभिज्ञानम् । *न* *सङ्घयोपसङ्ग्रहादपि* इत्यपिशब्दात्, वस्तुतः सङ्ख्योपसङ्ग्रहोऽपि

नास्ति; पञ्चभिरारब्धसमूहपञ्चकासम्भवात् । न हि तन्त्रप्रसिद्धेषु 'तत्त्वेषु पञ्चसु

'पञ्चत्व'संख्यानिवेश निमित्तं जात्यादिकमस्ति । न च पञ्चकर्मेन्द्रियाणि, पञ्चज्ञानेन्द्रियाणि,

पञ्चमहाभूतानि, पञ्चतन्मात्राणि, अवशिष्टानि पञ्च इत्यवान्तरसङ्घयानिवेशनिमित्तमस्त्येवेति

वाच्यम् - आकाशस्य 'पृथङ्निर्देशेन पञ्चभिरारब्धमहाभूतसमूहासिद्धेः । अतः पञ्चजना

इत्ययं समासो न समाहारविषयः । अपि तु *दिक्सङ्घचे* *संज्ञायाम्* (पा.सू.२-१-५०) इति

संज्ञाविषयः । '*अन्यथा* *पञ्च* *पञ्चपूल्ये* इतिवत् *पञ्च* *पञ्चजन्य* इति स्यात् । ततश्च,

*सप्तसप्तर्षयो* *अमला:* इतिवत् *पञ्च* *पञ्चजना* इति निर्देश उपपद्यते ।

के पुनस्ते पञ्चजना इत्यत्राह - *प्राणादयो* *वाक्यशेषात्* (ब्र.सू.१-४-१२) । *प्राणस्य*

*प्राणम्* इति वाक्यशेषश्रुताः प्राणचक्षुश्श्रोत्रा मनोरूपाः पञ्चार्था अवसीयन्ते । नन्वेवं

काण्वानामन्न पाठाभावात् कथं पञ्चपञ्चजनप्रतीतिरित्यत्राह-*ज्योतिषैकेषामसत्यन्ने* ।

एकेषां काण्वानां पाठे असति अन्ने, *तं* *देवा* *ज्योतिषां* *ज्योतिरिति* प्रक्रमश्नुत-

षष्ठ्यन्तज्योतिश्शब्दादेव पञ्चजनशब्दितानि इन्द्रियाणि इत्यवसीयन्ते । ज्योतिश्शब्दस्यापि

अर्थनिर्णायकसापेक्षत्वात् ; पञ्चजनशब्दस्यापि अर्थनिर्णायक सापेक्षत्वात् ; परस्पराकाङ्क्षा-

वशेन पञ्चत्वसङ्ख्यायुक्तानि प्रकाशकतया ज्योतिश्शब्दितानि इन्द्रियाण्येव पञ्चजना इति

स्थितम् । प्रकृतमनुसरामः ॥ १८ ॥

**\[मनसा ब्रह्मण दर्शनम्\] मनसैवानु द्रष्टव्यं नेह नानास्ति किञ्चन । मृत्योः स मृत्युमाप्नोति य इह नानेव पश्यति ॥ १९ ॥  प्र. -**  तज्ज्ञाने साधनमाह - **मनसैवानु द्रष्टव्यम् । अनु**  - पश्चात् । श्रवणमननान्तरम्

इत्यर्थः । **मनसैव द्रष्टव्यम्**  । दर्शनसमानाकारस्मृतिसन्ततिरूपध्यानं विशुद्धेन मनसा

सम्पाद्यमित्यर्थः । नन्वेकस्यात्मनः पञ्चजनभूताकाशाद्याधारत्वं न सम्भवतीति मन्यमानं

प्रत्याह- **नेह नानास्ति किञ्चन । इह**  - द्रष्टव्ये ब्रह्मणि नानाशब्दो भावप्रधानः

नानात्वमित्यर्थः । *यस्मिन्* *पञ्च* *पञ्चजना* इति मन्त्रनिर्दिष्टे आत्मनि किञ्चन 'नानात्वं'

नास्ति; भेदलेशोऽपि नास्ति इत्यर्थः । मृत्योः स मृत्युमाप्नोति य इह नानेव पश्यति ।

इवशब्दः अल्पार्थः । इह निखिलप्रपञ्चाधारभूते आत्मनि अल्पमपि नानात्वं **यः**  पश्यति,

**स मृत्योर्मृत्युमाप्नोति**  संसारात् संसारम् आप्नोति । अत्यन्तं संसारमाप्नोति इत्यर्थः ।

अस्य वाक्यस्य परैरप्येवमेव व्याख्यातत्वात् नात्र वाक्ये प्रपञ्चमिथ्यात्वप्रतिपादन-

प्रत्याशा कार्या । विज्ञानमात्रास्तित्वनिरासिभिः, *नाभाव* *उपलब्धेः* (ब्र.सू.२-२-२७)

*वैधर्म्याच्च* *न* *स्वप्नादिवत्* (ब्र.सू.२-२-२८) *न* *भावोऽनुपलब्धे:* (ब्र.सू.२-२-२९) इति

सूत्रैः सर्वशून्यत्वनिरासिना *सर्वथानुपपत्तेश्च* (ब्र.सू.२-२-३०) इति सूत्रेण च

प्रपञ्चमिथ्यात्ववादस्य निरस्तत्वाच्च ।

तत्र हि - विज्ञानमेव तत्त्वम् ; नान्यत् परमाणुसमुदायरूपं 'तदारब्धावयविरूपं वा

किञ्चिदस्ति; परमाणूनामप्रमाणिकत्वात् । तेषां क्षणिकानां समुदायभावसम्भवात् ।

निरवयवेषु परमाणुषु संयोगस्य व्याप्यवृत्तित्वाव्याप्यवृत्तित्वविकल्पदुःस्थत्वेन अवयवेषु

अवयविनः कृत्स्नैकदेशविकल्पदुःस्थत्वेन च परस्परसंयुक्तावयवतदाश्रितावयसम्भवाच्च ।

'बाह्यार्थानाम्' 'आन्तरविज्ञानसम्बन्धानिरूपणेन तद्विषयत्वासम्भवाच्चः, सम्बन्धं विना

विषयत्वे सर्वविषयाणामेकस्मिन्नेव विज्ञाने अवभासप्रसङ्गात् । न च बाह्यार्थाभावे

नीलपितादिज्ञानानां निरालम्बनत्वापातः; ज्ञानानामेव नीलपीताद्याकारत्वात् । नीलादिकं

ज्ञानाभिन्नं ज्ञानोपलम्भव्याप्योपलम्भविषयत्वात् ज्ञानवत् । व्याप्यत्वस्याभेदेऽपि सम्भवेन

न दृष्टान्तासिद्धिः । न च नीलतज्ज्ञानयोरभेदे, 'अहमिदं जानामीति' क्रियाकर्मकर्तृभावेन

'भेदभावसविरोध इति वाच्यम् तस्य द्विचन्द्रज्ञानवत् भ्रान्तत्वात् । तथाऽहुः -

*सहोपलम्भनियमादभेदो* *नीलतद्धियोः* *।*

*भेदस्तु* *भ्रान्तिविज्ञानैर्दृश्यश्चन्द्र* *इवाद्वये* *॥*

*अविभागोऽपि* *बुद्ध्यात्मा* *विपर्यासितदर्शनै:* *।*

*ग्राह्यग्राहक* *संवित्तिभेदवानिव* *लक्ष्यते* *॥* *इति* *।*

ननु सर्वस्याप्यान्तरत्वे बाह्यत्वावभासः कथमिति चेत् - न - उपरिस्थितानां

नक्षत्रादीनामुद्यतां भूमिष्ठत्वावभासवत् बाह्यत्वावभासस्यापि भ्रमत्वात् । अपिच स्तम्भज्ञानं

कुड्यज्ञानमित्येवंरूपज्ञानपक्षपातस्य ज्ञानगतं विशेषमन्तरेणानुपपत्तेः अवश्यं विषयसारूप्यं

ज्ञानस्य अभ्युपगन्तव्यम् । ततश्चाङ्गीकृते ज्ञानगताकारे आकारद्वयानुपलम्भादपार्थिका

बहिरर्थकल्पना । स्वप्नादिवच्च इदं द्रष्टव्यम् । यथा हि स्वप्रमायामरीच्युदकगन्धर्वनगरादिप्रत्ययाः

विनैव बाह्यार्थेन ग्राह्यग्राहकाकाराः भवन्ति । एवं जागरितप्रत्यया अपि । प्रत्ययत्वा-

विशेषात् । कथं पुनः असति बाह्येऽर्थे प्रत्ययवैचित्र्यमुपपद्यत इति चेन्न - वासनावैचित्र्यस्यैव

नियामकत्वात् । अनादौ हि संसारे बीजाङकुरवत् ज्ञानानां वासनानाञ्चान्योन्यनिमित्तकत्वेन

वैचित्र्यात् । तस्मादभावो बाह्यार्थस्यैत्येवं प्रत्यवस्थिते योगाचारे पठत्याचार्यः -

*नाभाव* *उपलब्धः* (ब्र.सू.२-२-२७) न खल्वभावो बाह्यार्थस्य युक्तः । कस्मात् ?

उपलब्धे: । उपलभ्यते हि प्रतिप्रत्ययं बाह्योऽर्थः स्तम्भकुड्यादिः । न चोपलभ्य-

मानस्यैवाभावो युक्तः । यथा हि कश्चिद्भुञ्जान एव भुजिसिद्धां तृप्तिञ्चानुभवन् ब्रूयात् *नाहं*

*भुञ्जे:,* *न* *च* *तृप्यामि* इति, तद्वत् इन्द्रियसन्निकर्षेण स्वयमुपलभमान एव बाह्यमर्थम्,

नाहमुपलभे, न च सोऽस्ति इति ब्रुवन् कथमुपादेयवचनस्स्यात् । ननु नाहमेवं ब्रवीमि,

*नैवार्थमुपलभ* इति; किन्तु *उपलब्धिव्यतिरिक्तं* *नोपलभे* इति ब्रवीमि । बाढमेवं ब्रवीषि;

\['निरङ्कुशत्वात् ते तुण्डस्य । न तु युक्त्युपेतं ब्रवीषि । यत उपलब्धिव्यतिरेकोऽपि

बलादर्थस्योपगन्तव्यः'\] उपलब्धेरेव । न हि कश्चिदुपलब्धिमेव स्तम्भः कुड्यं वा

इत्युपलभते । उपलब्धिविषयत्वेनैव स्तम्भकुड्यादीन् सर्वे लौकिकाः उपलभन्ते ।

ननु बाह्यस्यार्थस्यासम्भव उक्तः न प्रमाणप्रवृत्त्यप्रवृत्तिपूर्वकौ हि सम्भवासम्भवौ;

न तु सम्भवासम्भवपूर्विके प्रमाणप्रवृत्त्यप्रवृत्ती । यत्र यद्धि प्रत्यक्षादीनाम् अन्यतमेनापि

प्रमाणेनोपलभ्यते, तत् सम्भवति । यत्तु न केनचित् अप्युपलभ्यते, तन्न सम्भवति ।

इह तु यथास्वं सर्वैरेव प्रमाणेः बाह्योऽर्थो उपलभ्यमानः कथम् ; न सम्भवतीत्युच्यते ।

यदुक्तम् - स्वप्नादिप्रत्ययवत् जागरितप्रत्यया अपि स्वेनैव बाह्यार्थेन भवेयुः

प्रत्ययत्वाविशेषादिति, तत्राह, *वैधर्म्याच्च* *न* *स्वप्नादिवत्* (ब्र.सू.२-२-२८) । न स्वप्नादिवत्

जागरितप्रत्यया भवितुमर्हन्ति । कस्मात्? वैधर्म्यात् । किं पुनर्वैधर्म्यम् ? "बाधाबाधौ ।

बाध्यते हि स्वप्नोपलब्धं वस्तु प्रबुद्धस्य *मिथ्यैव* *मयोपलब्धो* *महाजनसमागमः* *न* *ह्यस्ति*

*महाजनसमागमः* *।* *निद्रादूनं* *तु* *मे* *मनो* *बभूव* *।* *तेनैषा* *भ्रान्तिरुद्धभूव* इति । एवं

मायादिष्वपि भवति यथायथं बाधः । नैवं जागरितोपलब्धं स्तम्भादि कस्याञ्चिदप्यवस्थायां

बाध्यते । तत्रैवं सति न शक्यते वक्तुम् , *मिथ्या* *जागरितोपलब्धिः,* *उपलब्धित्वात्*

*स्वप्नोपलब्धिवत्* इति उभयोरन्तरं स्वयमनुभवता । न च स्वानुभवापलापः प्राज्ञमानिभिर्युक्तः

कर्तुम् । तस्मात् विज्ञानव्यतिरिक्तो बाह्यार्थोऽबाधितोऽभ्युपगन्तव्यः इति ।

एवमेव सूत्रं व्याकुर्वतां परेषां प्रपञ्चमिथ्यात्ववादः कथं सङ्गच्छते । विरोधात् । ननु

न विरोधः । ज्ञानार्थयोरभेदो योगाचाराभिमतः । वयं तु भेदमङ्गीकृत्य अर्थमिथ्यात्वं

ब्रूम इति चेन्न - अर्थमिथ्यात्वस्यैव योगाचाराभिमतत्वात् । अन्यथा ज्ञानमिथ्यात्वार्थसत्यत्वयोः

अन्यतरप्रसङ्गात् । ननु अर्थतुच्छत्वं तदभिमतम्। वयं तु तन्निरारोनानिर्वाच्यत्वं ब्रूम इति

चेत् - तुच्छत्वमिति किमप्रतीतत्वं विवक्षितम्; उत प्रतीतत्वेऽपि बाधार्हत्वम् न

तावदप्रतीतत्वं योगाचाराभिमतम्। सहोपलम्भनियमस्य तेरुच्यमानत्वात् । द्वितीये तु

शब्दवैषम्यमेव तेषां युष्माकञ्च । प्रतीतत्वे सति बाधार्हत्वस्योभयाभिमतत्वात् । अस्तु

वा किञ्चिद्वैषम्यं भवतां ग्रन्थेष्वन्यग्रन्थात्, तदानीमपि सूत्रं विरुद्धम्; कारणदोषबाधक-

प्रत्यययोरनिर्वाच्यपक्षेऽपि उपाधित्वोपपत्तेरविशिष्टत्वात् । न हि अनिर्वाच्यपक्षास्पर्शी

कश्चिदुपाधिः सूत्रितः, व्याख्यातश्च । अत एतत्सूत्रे स्वव्याख्यानविरोधोऽपि परेषां दुस्तरः ।

अथ - एतत् स्वप्नस्य कारणदोषबाधकप्रत्ययाभ्यां वैधर्म्यमन्वारुह्य उक्तम् । न

च स्वप्नज्ञानानां निर्विषयत्वम् ; प्रत्ययसामान्यस्य निर्विषयत्वासम्भवात् । अतो ज्ञानत्वहेतु:

विरुद्धश्च इत्याह आचार्यः - *न* *भावोऽनुपलब्धे:* (ब्र.सू.२-२-२९) केवलस्यार्थशून्यस्य

ज्ञानस्य न भावः सम्भवति । कुतः? क्वचिदप्यनुपलब्धेः । न ह्यकर्तृकस्याकर्मकस्य वा

ज्ञानस्य क्वचिदप्युपलब्धिः । स्वप्रज्ञानादिष्वपि ईश्वरसृष्टपदार्थानां सत्त्वात् नार्थशून्यत्वमिति

ख्यातिनिरूपणभाष्ये प्रतिपादितम् । किञ्च सर्वेषां ज्ञानानामर्थशून्यत्वे, भवद्भिः साध्योऽप्यर्य़ो

न सिद्ध्यति, निरालम्बनानुमानज्ञानस्यापि अर्थशून्यत्वात् । तस्यार्थवत्त्वे ज्ञानत्वस्य तत्र

अनेकान्तिकत्वात् सुतराम् अर्थशून्यत्वासिद्धिरेवेति स्थितम् ।

एवमस्मिन्नधिकरणे ज्ञानातिरिक्तविषयासत्त्वनिरासेन विषयाश्रयशून्यज्ञाननिरासेन च

प्रपश्चमिथ्यात्वं निरस्तम् । अथ सर्वशून्यवादनिरासेनापि प्रपञ्चमिथ्यात्वं निरस्यति आचार्यः -

अत्र सर्वशून्यवादी माध्यमिकः प्रत्यवतिष्ठते - शून्यवाद एव हि सुगतमतकाष्ठा ।

शिष्यबुद्धियोग्यतानुगुण्येनार्थाभ्युपगमादिना क्षणिकत्वादय उक्ताः । *विज्ञानं* *बाह्यार्थाश्च* *न*

*सन्ति* *।* *शून्यमेव* *तत्त्वम्* *।* *अभावापत्तिरेव* *च* *मोक्षः* इत्येव बुद्धस्याभिप्रायः । तदेव हि

युक्तम् । शून्यस्य अहेतुसाध्यतया स्वतस्सिद्धेः । सत एव हि हेतुरन्वेषणीयः । तच्च सत्

भावादभावाच्च नोत्पद्यते । तत्र भावात् तावत् न कस्यचिदप्युत्पत्तिर्दृष्टा । न हि घटादिः

अनुपमृदिते पिण्डादिके जायते । नापि अभावादुत्पत्तिः सम्भवति । नष्टे पिण्डादिके

ह्यभावादुत्पद्यमानं घटादिकं अभावात्मकमेव स्यात् । तथा स्वत: परतश्चोत्पत्तिर्न सम्भवति ।

स्वतः स्वोत्पत्तौ आत्माश्रयदोषप्रसङ्गात् । प्रयोजनाभावाच्च । परत: परोत्पत्तौ परत्वाविशेषात्

सर्वेषां सर्वेभ्य उत्पत्तिप्रसङ्गः । जन्माभावादेव विनाशस्याप्यभावः । अत: शून्यमेव

तत्त्वम् । अतो जन्मविनाशसदसदादयो भ्रान्तिमात्रम् । न च निरधिष्ठानभ्रमासम्भवात्

भ्रमाधिष्ठानं किञ्चित् पारमार्थिकं तत्त्वमाश्रयितव्यम् - दोषदोषाश्रयत्वज्ञातृत्वाद्यपारमार्थ्येऽपि

भ्रमोपपत्तिवत् अधिष्ठानापारमार्थ्येऽपि भ्रमोपपत्तेः । अतः शून्यमेव तत्त्वम् - इति प्राप्ते

उच्यते - *सर्वथाऽनुपपत्तेश्च* (ब्र.सू.२-२-३०) । सर्वथाऽनुपपत्तेः सर्वशून्यत्वञ्च भवदभिप्रेतं

न सम्भवति । किं भवान्, सर्वं सदिति प्रतिजानीतेव, असदिति वा, अन्यथा वा?

सर्वथाऽपि तवाभिप्रेतं तुच्छत्वं न सम्भवति । लोके भावाभावशब्दयोः तत्प्रतीत्योश्च

विद्यमानस्यैव वस्तुनोऽवस्थाविशेषगोचरत्वस्य लाघवन्यायसिद्धत्वात् । अतः,सर्वं

शून्यम् इति प्रतिजानता, सर्वं सदिति प्रतिजानतेव, सर्वस्य विद्यमानस्यावस्थाविशेषयोगितैव

प्रतिज्ञाता भवतीति भवदभिमता तुच्छता न कुतश्चिदपि संभवति । किञ्च कुतश्चित्

प्रमाणात् शून्यत्वमुपलभ्यशून्यत्वं सिषाधयिषता तस्य प्रमाणस्य सत्त्वमभ्युपेतम्, तस्यासत्त्वे

तु सर्वं सत्यं स्यादिति सर्वथा सर्वशून्यत्वञ्चानुपपन्नमिति हि स्थितम् ।
