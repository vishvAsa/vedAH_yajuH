<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१२ on यजुर्वेदे विश्वासटिप्पन्यः</title>
    <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/</link>
    <description>Recent content in &#43;१२ on यजुर्वेदे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/01/</guid>
      <description>&lt;p&gt;अयं वै यज्ञो यो ऽयं पवते ।&lt;br&gt;&#xA;तम् एत ईप्सन्ति ये संवत्सराय दीक्षन्ते तेषां गृहपतिः प्रथमो दीक्षते ऽयं वै लोको गृहपतिर् अस्मिन् वै लोक इदᳪ सर्वं प्रतिष्ठितं गृहपता उ वै ससत्त्रिणः प्रतिष्ठिताः प्रतिष्ठायाम् एवैतत् प्रतिष्ठाय दीक्षन्ते ॥&lt;br&gt;&#xA;अथ ब्रह्माणं दीक्षयति ।&lt;br&gt;&#xA;चन्द्रमा वै ब्रह्मा सोमो वै चन्द्रमाः सौम्या ओषधय ओषधीस् तद् अनेन लोकेन सन्दधाति तस्माद् एताव् अन्तरेणान्यो न दीक्षेत स यद् धैताव् अन्तरेणान्यो दीक्षेतौषधीस् तद् अनेन लोकेन नानाकुर्याद् उछोषुका ह स्युस्॥&lt;br&gt;&#xA;तस्माद् एताव् अन्तरेणान्यो न दीक्षेत ॥&lt;br&gt;&#xA;अथोद्गातारं दीक्षयति ।&lt;br&gt;&#xA;पर्जन्यो वा उद्गाता पर्जन्याद् उ वै वॄष्टिर् जायते वॄष्टिं तद् ओषधिभ्यः सन्दधाति तस्माद् एताव् अन्तरेणान्यो न दीक्षेत स यद् धैताव् अन्तरेणान्यो दीक्षेत वॄष्टिं तद् ओषधिभिर् नानाकुर्याद् अवर्षुको ह स्यात् तस्माद् एताव् अन्तरेणान्यो न दीक्षेत ॥&lt;br&gt;&#xA;अथ होतारं दीक्षयति ।&lt;br&gt;&#xA;अग्निर् वै होताधिदेवतं वाग् अध्यात्मम् अन्नं वॄष्टिर् अग्निं च तद् वाचं चान्नेन सन्दधाति तस्माद् एताव् अन्तरेणान्यो न दीक्षेत स यद् धैताव् अनतरेणान्यो न दीक्षेतैतांश् चतुरो ऽध्वर्युर् दीक्षयति ॥&lt;br&gt;&#xA;अथाध्वर्युं प्रतिप्रस्थाता दीक्षयति ।&lt;br&gt;&#xA;मनो वा अध्वर्युर् वाग् घोता मनश् च तद् वाचं च सन्दधाति तस्माद् एताव् अन्तरेनान्यो न दीक्षेत स यद् धैताव् अन्तरेणान्यो दीक्षेत मनश् च तद् वाचं च नानाकुर्यात् प्रमायुका ह स्युस् तस्माद् एताव् अन्तरेणान्यो न दीक्षेत ॥&lt;br&gt;&#xA;अथ ब्रह्मणे ब्राह्मणाछᳪसिनं दीक्षयति ।&lt;br&gt;&#xA;तᳪ हि सो ऽन्व् अथोद्गात्रे प्रस्तोतारं दीक्षयति तᳪ हि सो ऽन्व् अथ होत्रे मैत्रावरुणं दीक्षयति तं हि सो ऽन्व् एतांश् चतुरः प्रतिप्रस्थाता दीक्षयति ॥&lt;br&gt;&#xA;अथाध्वर्यवे प्रतिप्रस्थातारं नेष्टा दीक्षयति ।&lt;br&gt;&#xA;तᳪ हि सो ऽन्व् एतेषां वै नवानां क्ल्̥^;प्तिम् अन्व् इतरे कल्पन्ते नव वै प्राणाः प्राणान् एवैष्व् एतद् दधाति तथा सर्वम् आयुर् यन्ति तथो ह न पुरायुषो ऽस्माल् लोकात् प्रयन्ति ॥&lt;br&gt;&#xA;अथ ब्रह्मणे पोतारं दीक्षयति ।&lt;br&gt;&#xA;तᳪ हि सो ऽन्व् अथोद्गात्रे प्रतिहर्तारं दीक्षयति तᳪ हि सो ऽन्व् अथ होत्रे ऽछावाकं दीक्षयति तᳪ हि सो ऽन्व् एतांश् चतुरो नेष्टा दीक्षयति ॥&lt;br&gt;&#xA;अथाध्वर्यवे नेष्टारम् उन्नेता दीक्षयति ।&lt;br&gt;&#xA;तᳪ हि सो ऽन्व् अथ ब्रह्मण आग्नीध्रं दीक्षयति तᳪ हि सो ऽन्व् अथोद्गात्रे सुब्रह्मण्यां दीक्षयति तᳪ हि सो ऽन्व् अथ होत्रे ग्रावस्तुतं दीक्षयति तᳪ हि सो ऽन्व् एतांश् चतुर उन्नेता दीक्षयति ॥&lt;br&gt;&#xA;अथोन्नेतारᳪ ।&lt;br&gt;&#xA;स्नातको वा ब्रह्मचारी वान्यो वादीक्षितो दीक्षयति न पूतः पावयेद् इति ह्य् आहुः सैषानुपूर्वदीक्षा स यत्र हैवं विद्वाᳪसो दीक्षन्ते दीक्षमाणा हैव ते यज्ञं कल्पयन्ति यज्ञस्य क्ल्̥^प्तिम् अनु सत्त्रिणां योगक्षेमः कल्पते सत्त्रिणां योगक्षेमस्य क्ल्̥^प्तिम् अन्व् अपि तस्यार्धस्य योगक्षेमः कल्पते यस्मिन्न् अर्धे यजन्ते ॥&lt;br&gt;&#xA;तेषां वा उन्नेतोत्तमो दीक्षते ।&lt;br&gt;&#xA;प्रथमो ऽवभृथाद् उदायताम् उदैति प्राणो वा उन्नेता प्राणम् एवैष्व् एतद् उभयतो दधाति तथा सर्वम् आयुर् यन्ति तथो ह न पुरायुषो ऽस्माल् लोकात् प्रयन्ति सैषानुपूर्वदीक्षा स यत्र हैवं विद्वाᳪसो दीक्षेरंस् तद् एव दीक्षेत ॥&lt;br&gt;&#xA;श्रद्धाया वै देवाः ।&lt;br&gt;&#xA;दीक्षां निरमिमतादित्यै प्रायणीयᳪ सोमात् क्रयं विष्णोर् आतिथ्यम् आदित्यात् प्रवर्ग्यᳪ स्वधाया उपसदो ऽग्नीषोमाभ्याम् उपवसथम् अस्माल् लोकात् प्रायणीयम् अतिरात्रᳪ ॥&lt;br&gt;&#xA;संवत्सराच् चतुर्विᳪशम् अहः ।&lt;br&gt;&#xA;ब्रह्मणो ऽभिप्लवं क्षत्रात् पृष्ठ्यम् अग्नेर् अभिजितम् अद्भ्यः स्वरसाम्न आदित्याद् विषुवन्तम् उक्ताः स्वरसामान इन्द्राद्विश्वजितम् उक्तौ पृष्ठ्याभिप्लवौ मित्रावरुणाभ्यां गोआयुषी विश्वेभ्यो देवेभ्यो दशरात्रं दिग्भ्यो दाशरात्रिकं पॄष्ठ्यᳪ षडहम् एभ्यो लोकेभ्यश् छन्दोमान् ॥&lt;br&gt;&#xA;संवत्सराद् दशमम् अहः ।&lt;br&gt;&#xA;प्रजापतेर् महाव्रतᳪ स्वर्गाल् लोकाद् उदयनीयम् अतिरात्रं तद् एतत् संवत्सरस्य जन्म स यो हैवम् एतत् संवत्सरस्य जन्म वेदा हास्माच् छ्रेयान् जायते सात्मा भवति संवत्सरो भवति संवत्सरो भूत्वा देवान् अप्येति ॥&lt;br&gt;&#xA;यद् वै दीक्षन्ते ।&lt;br&gt;&#xA;अग्नाविष्णू एव देवते यजन्ते ऽग्नाविष्णू देवते भवन्त्य् अग्नाविष्ण्वोः सायुज्यᳪ सलोकतां जयन्ति ॥&lt;br&gt;&#xA;अथ यत् प्रायणीयेन यजन्ते॥&lt;br&gt;&#xA;।&lt;br&gt;&#xA;अदितिम् एव देवतां यजन्ते ऽदितिर् देवता भवन्त्य् अदितेः सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यत् क्रयेण चरन्ति ।&lt;br&gt;&#xA;सोमम् एव देवतां यजन्ते सोमो देवता भवन्ति सोमस्य सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् आतिथ्येन यजन्ते ।&lt;br&gt;&#xA;विष्णुम् एव देवतां यजन्ते विष्णुर् देवता भवन्ति विष्णोः सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यत् प्रवर्ग्येण यजन्ते ।&lt;br&gt;&#xA;आदित्यम् एव देवतां यजन्त आदित्यो देवता भवन्त्य् आदित्यस्य सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् उपसद उपयन्ति ।&lt;br&gt;&#xA;एता एव देवता यजन्ते या एता उपसत्स्व् एता देवता भवन्त्य् एतासां देवतानाᳪ सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् अग्नीषोमीयेण पशुना यजन्ते ।&lt;br&gt;&#xA;अग्नीषोमाव् एव देवते यजन्ते ऽग्नीषोमौ देवते भवन्त्य् अग्नीषोमयोः सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यत् प्रायणीयम् अतिरात्रम् उपयन्ति ।&lt;br&gt;&#xA;अहोरात्रे एव देवते यजन्ते ऽहोरात्रे देवते भवन्त्य् अहोरात्रयोः सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यच् चतुर्विᳪशम् अहर् उपयन्ति संवत्सरम् एव देवतां यजन्ते संवत्सरो देवता भवन्ति संवत्सरस्य सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् अभिप्लवᳪ षडहम् उपयन्ति ।&lt;br&gt;&#xA;अर्धमासांश् च मासांश् च देवता यजन्ते ऽर्धमासाश् च मासाश् च देवता भवन्त्य् अर्धमासानां च मासानां च सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यत् पॄष्ठ्यᳪ षडहम् उपयन्ति ।&lt;br&gt;&#xA;ऋतून् एव देवता यजन्त ऋतवो देवता भवन्त्य् ऋतूनाᳪ सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् अभिजितम् उपयन्ति ।&lt;br&gt;&#xA;अग्निम् एव देवतां यजन्ते ऽग्निर् देवता भवन्त्य् अग्नेः सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यत् स्वरसाम्न उपयन्ति ।&lt;br&gt;&#xA;अप एव देवतां यजन्त आपो देवता भवन्त्य् अपाᳪ सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् विषुवन्तम् उपयन्ति ।&lt;br&gt;&#xA;आदित्यम् एव देवतां यजन्त आदित्यो देवता भवन्त्य् आदित्यस्य सायुज्यᳪ सलोकतां जयन्त्य् उक्ताः स्वरसामानः ॥&lt;br&gt;&#xA;अथ यद् विश्वजितम् उपयन्ति ।&lt;br&gt;&#xA;इन्द्रम् एव देवतां यजन्त इन्द्रो देवता भवन्तीन्द्रस्य सायुज्यᳪ सलोकतां जयन्त्य् उक्तौ पृष्ठ्याभिप्लवौ ॥&lt;br&gt;&#xA;अथ यद् गोआयुषी उपयन्ति ।&lt;br&gt;&#xA;मित्रावरुणाव् एव देवते यजन्ते मित्रावरुणौ देवते भवन्ति मित्रावरुणयोः सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् दशरात्रम् उपयन्ति ।&lt;br&gt;&#xA;विश्वान् एव देवान् देवतां यजन्ते विश्वे देवा देवता भवन्ति विश्वेषां देवानाᳪ सायुज्यᳪ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् दाशरात्रिकं पॄष्ठ्यᳪ षडहम् उपयन्ति ।&lt;br&gt;&#xA;दिश एव देवता यजन्ते दिशो देवता भवन्ति दिषाँ सायुज्यँ सलोकतां जयन्ति॥&lt;br&gt;&#xA;॥&lt;br&gt;&#xA;अथ यच् छन्दोमान् उपयन्ति ।&lt;br&gt;&#xA;इमान् एव लोकान् देवता यजन्त इमे लोका देवता भवन्त्य् एषां लोकानाँ सायुज्यँ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् दशमम् अहर् उपयन्ति ।&lt;br&gt;&#xA;संवत्सरम् एव देवतां यजन्ते संवत्सरो देवता भवन्ति संवत्सरस्य सायुज्यँ सलोकतां जयन्ति॥&lt;br&gt;&#xA;॥&lt;br&gt;&#xA;अथ यन् महाव्रतम् उपयन्ति ।&lt;br&gt;&#xA;प्रजापतिम् एव देवतां यजन्ते प्रजापतिर् देवता भवन्ति प्रजापतेः सायुज्यँ सलोकतां जयन्ति॥&lt;br&gt;&#xA;॥&lt;br&gt;&#xA;अथ यद् उदयनीयम् अतिरात्रम् उपयन्ति ।&lt;br&gt;&#xA;संवत्सरम् एव तद् आप्त्वा स्वर्गे लोके प्रतितिष्ठन्ति तान् यदि पृछेयुः काम् अद्य देवतां यजध्वे का देवता स्थ कस्यां देवतायां वसथेत्य् अत एवैकतमां ब्रूयुर् यस्यै तु नेदिष्ठँ स्युर् एते ह वै सति सद एते हि सतीषु देवतासु सीदन्तो यन्ति सत्त्रसदो हैवेतरे स यो हैवं विदुषां दीक्षितानां पापकँ सत्त्रे कीर्तयेद् एतेभ्यस् त्वा देवताभ्य आवृश्चाम इत्य् एनं ब्रूयुः स पापीयान् भवति श्रेयाँस आत्मना ॥&lt;br&gt;&#xA;स एष संवत्सरस् त्रिमहाव्रतः ।&lt;br&gt;&#xA;चतुर्विँशे महाव्रतं विषुवति महाव्रतं महाव्रत एव महाव्रतं तँ ह स्मैतं पूर्व उपयन्ति त्रिमहाव्रतं ते तेजस्विन आसुः सत्यवादिनः सँशितव्रता अथ य उ हैनम् अप्य् एतर्हि तथोपेयुर् यथामपात्रम् उदक आसिक्ते विम्रित्येद् एवँ हैव ते विम्रित्येयुर् उपयुपयन्ति तद् एषाँ सत्येन श्रमेण तपसा श्रद्धया यज्ञेनाहुतिभिर् अवरुद्धं भवति ॥&lt;br&gt;&#xA;पुरुषो वै संवत्सरः तस्य पादाव् एव प्रायणीयो ऽतिरात्रः पादाभ्याँ हि प्रयन्ति तयोर् यच् छुक्लं तद् अह्नो रूपं यत् कृष्णं तद् रात्रेर् नखान्य् एवौषधिवनस्पतीनाँ रूपम् ऊरू चतुर्विँशम् अहर् उरो ऽभिप्लवः पृष्ठं पॄष्ठ्यः ॥&lt;br&gt;&#xA;अयम् एव दक्षिणो बाहुर् अभिजित् ।&lt;br&gt;&#xA;इम एव दक्षिणे त्रयः प्राणाः स्वरसामानो मूर्धा विषुवान् इम एवोत्तरे त्रयः प्राणाः स्वरसामानः ॥&lt;br&gt;&#xA;अयम् एवोत्तरो बाहुर् विश्वजित् ।&lt;br&gt;&#xA;उक्तौ पृष्ठ्याभिप्लवौ याव् अवाञ्चौ प्राणौ ते गोआयुषी अङ्गानि दशरात्रो मुखं महाव्रतँ हस्ताव् एवोदयनीयो ऽतिरात्रो हस्ताभ्याँ ह्य् उद्यन्ति तयोर् यच् छुक्लं तद् अह्नो रूपं यत् कृष्णं तद् रात्रेर् नखान्य् एव नक्षत्राणाँ रूपँ स एष संवत्सरो ऽध्यात्मं प्रतिष्ठितः स यो हैवम् एतँ संवत्सरम् अध्यात्मं प्रतिष्ठितं वेद प्रतितिष्ठति प्रजया पशुभिर् अस्मिं लोके ऽमृतत्वेनामुष्मिन् ॥&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/02/</guid>
      <description>&lt;p&gt;समुद्रं वा एते प्रतरन्ति ।&lt;br&gt;&#xA;ये संवत्सराय दीक्षन्ते तस्य तीर्थम् एव प्रायणीयो ऽतिरात्रस् तीर्थेन हि प्रस्नान्ति तद् यत् प्रायणीयम् अतिरात्रम् उपयन्ति यथा तीर्थेन समुद्रं प्रस्नायुस् तादॄक्तत् ॥&lt;br&gt;&#xA;गाधम् एव प्रतिष्ठा चतुर्विᳪशम् अहः ।&lt;br&gt;&#xA;यथोपपक्षदघ्नं वा कण्ठदघ्नं वा यतो विश्रम्य प्रस्नान्ति प्रस्नेयो ऽभिप्लवः प्रस्नेयः पॄष्ठ्यः ॥&lt;br&gt;&#xA;गाधम् एव प्रतिष्ठाभिजित् ।&lt;br&gt;&#xA;यथोपपक्षदघ्नं वा कण्ठदघ्नं वा यतो विश्रम्योत्क्रामन्त्य् ऊरुदघ्न एव प्रथमः स्वरसामा जानुदघ्नो द्वितीयः कुल्फदघ्नस् तृतीयो द्वीपः प्रतिष्ठा विषुवान् कुल्फदघ्न एव प्रथमो ऽर्वाक्सामा जानुदघ्नो द्वितीय ऊरुदघ्नस् तृतीयः ॥&lt;br&gt;&#xA;गाधम् एव प्रतिष्ठा विश्वजित् ।&lt;br&gt;&#xA;यथोपपक्षदघ्नं वा कण्ठदघ्नं वा यतो विश्रम्य प्रस्नान्ति प्रस्नेयः पॄष्ठ्यः प्रस्नेयो ऽभिप्लवः प्रस्नेयो गोआयुषी प्रस्नेयो दशरात्रः ॥&lt;br&gt;&#xA;गाधम् एव प्रतिष्ठा महाव्रतम् ।&lt;br&gt;&#xA;यथोपपक्षदघ्नं वा कण्ठदघ्नं वा यतो विश्रम्योत्स्नान्ति तीर्थम् एवोदयनीयो ऽतिरात्रस् तीर्थेन ह्य् उत्स्नान्ति तद् यद् उदयनीयम् अतिरात्रम् उपयन्ति यथा तीर्थेन समुद्रं प्रस्नाय तीर्थेनओत्स्नायुस् तादॄक् तत् ॥&lt;br&gt;&#xA;तद् आहुः ।&lt;br&gt;&#xA;कति संवत्सरस्यातिरात्राः कत्य् अग्निष्टोमाः कत्य् उक्थ्याः कति षोडशिनः कति षडहा इति द्वाव् अतिरात्रौ षट्शतम् अग्निष्टोमा द्वे चत्वारिᳪशे शते उक्थ्यानाम् इति नु य उक्थ्यान्त् स्वरसाम्न उपयन्ति ॥&lt;br&gt;&#xA;अथ ये ऽग्निष्टोमान् ।&lt;br&gt;&#xA;द्वादशशतम् अग्निष्टोमा द्वे चतुस्त्रिᳪशे शते उक्थ्यानां द्वादश षोडशिनः षष्टिः षडहा इति नु संवत्सरस्याप्तिः ॥&lt;br&gt;&#xA;द्वादश वै मासाः संवत्सरस्य ।&lt;br&gt;&#xA;तेषाम् एतत् तेज इन्द्रियं यत् पृष्थानि तद् यन् मासिमासि पृष्थान्य् उपयन्ति मासश एव तत् संवत्सरस्य तेज आप्नुवन्त्य् अथ कथं त्रयोदशस्य मासस्य तेज आप्नुवन्तीत्य् उपरिष्टाद् विषुवतो विश्वजितᳪ सर्वपृष्ठम् अग्निष्टोमम् उपयन्त्य् एवम् उ त्रयोदशस्य मासस्य तेज आप्नुवन्ति ॥&lt;br&gt;&#xA;एतद् ध स्म वै तद् विद्वान् आह ।&lt;br&gt;&#xA;श्वेतकेतुर् आरुणेयः संवत्सराय न्वा अहं दीक्षिष्य इति तᳪ ह पितोपेक्ष्योवाच वेत्थ न्वायुष्मन्त् संवत्सरस्य गाधप्रतिष्ठा इति वेदेति होवाचैतद्ध तद् विद्वान् उवाच ॥&lt;br&gt;&#xA;तद् आहुः ।&lt;br&gt;&#xA;कस्माद् उभयतोज्योतिषो ऽभिप्लवा भवन्त्य् अन्यतोज्योतिः पॄष्ठ्य इतीमे वै लोका अभिप्लवा उभयतोज्योतिषो वा इमे लोका अग्निनेत आदित्येनामुत ऋतवः पॄष्ठ्यो ऽन्यतोज्योतिषो वा ऋतव एष एषां ज्योतिर् य एष तपति ॥&lt;br&gt;&#xA;देवचक्रे वा एते पृष्ठ्योप्रतिष्ठिते ।&lt;br&gt;&#xA;यजमानस्य पाप्मानं तृᳪहतो परिप्लवेते स यो हैवं विदुषां दीक्षितानां पापकᳪ सत्त्रे कीर्तयत्य् एते हास्य देवचक्रे शिरश् छिन्त्तो दशरात्र उद्भिः पृष्ठ्याभिप्लवौ चक्रे ॥&lt;br&gt;&#xA;तद् आहुः ।&lt;br&gt;&#xA;यत् समे एव चक्रे भवतो ऽथैते विषमा स्तोमाः कथम् अस्यैते समा स्तोमास्तोमा उपेता भवन्तीति यद् एव षड् अन्यान्य् अहानि षड् अन्यानि तेनेति ब्रूयात् ॥&lt;br&gt;&#xA;पृष्ठ्याभिप्लवौ तन्त्रे कुर्वीतेति ह स्माह पैङ्ग्यः ।&lt;br&gt;&#xA;तयो स्तोत्राणि च शस्त्राणि च सञ्चारयेद् इति स यत् सञ्चारयति तस्माद् इमे प्राणा नाना सन्त एकोतयः समानम् ऊतिम् अनुसञ्चरन्त्य् अथ यन् न सञ्चारयेत् प्रमायुको यजमानः स्याद् एष ह वै प्रमायुको यो ऽन्धो वा बधिरो वा ॥&lt;br&gt;&#xA;नवाग्निष्टोमा मासि सम्पद्यन्ते ।&lt;br&gt;&#xA;नव वै प्राणाः प्राणान् एवैष्व् एतद् दधाति तथा सर्वम् आयुर् यन्ति तथो ह न पुरायुषो ऽस्माल् लोकात् प्रयन्ति ॥&lt;br&gt;&#xA;एकविᳪशतिर् उक्थ्याः ।&lt;br&gt;&#xA;द्वादश वै मासाः संवत्सरस्य पञ्चर्तवस् त्रयो लोकास् तद् विᳪशतिर् एष एवैकविᳪशो य एष तपत्य् एताम् अभिसम्पदᳪ स एतया सम्पदा मासिमासि स्वर्गं लोकᳪ रोहति मासशः स्वर्गं लोकᳪ समश्नुत एकविᳪशं च स्तोमं बृहतीं च छन्दः ॥&lt;br&gt;&#xA;चतुस्त्रिᳪशद् अग्निष्टोमा मासि सम्पद्यन्ते ।&lt;br&gt;&#xA;त्रयस्त्रिᳪशद् वै देवाः प्रजापतिश् चतुस्त्रिᳪशः सर्वासां देवतानाम् आप्त्या एक उक्थ्यः षोडशिमान् अन्नं वा उक्थ्यो वीर्यᳪ षोडशी ॥&lt;br&gt;&#xA;एतेन वै देवाः ।&lt;br&gt;&#xA;वीर्येणान्नेन सर्वान् कामान् आप्नुवन्त् सर्वान् कामान् आश्नुवत तथो एवैष एतेन वीर्येणान्नेन सर्वान् कामान् आप्नोति सर्वान् कामान् अश्नुते तस्मात् पृष्ठ्याभिप्लवा उपैवेयात् संवत्सराय दीक्षित एतस्मै कामाय ॥&lt;br&gt;&#xA;अथादित्याश् च ह वा अङ्गिरसश् च ।&lt;br&gt;&#xA;उअभये प्राजापत्या अस्पर्द्धन्त वयं पूर्वे स्वर्गं लोकम् एष्यामो वयं पूर्व इति ॥&lt;br&gt;&#xA;त आदित्याः ।&lt;br&gt;&#xA;चतुर्भि स्तोमैश् चतुर्भिः पृष्ठैर् लघुभिः सामभिः स्वर्गं लोकम् अभ्यप्लवन्त यद् अभ्यलवन्त तस्माद् अभिप्लवाः ॥&lt;br&gt;&#xA;अन्वञ्च इवाङ्गिरसः ।&lt;br&gt;&#xA;सर्वै स्तोमैः सर्वैः पृष्ठैर् गुरुभिः सामभि स्वर्गं लोकम् अस्पृशन् यद् अस्पृशंस् तस्मात् पॄष्ठ्यः ॥&lt;br&gt;&#xA;अभिप्लवः षडहः ।&lt;br&gt;&#xA;षड् ढ्य् अहानि भवन्त्य् अभिप्लवः पञ्चाहः पञ्च ह्य् अहानि भवन्ति यद् ध्य् एव प्रथमम् अहस् तद् उत्तमम् अभिप्लवश् चतुरहश् चत्वारो हि स्तोमा भवन्ति त्रिवॄत् पञ्चदशः सप्तदश एकविᳪश इत्य् अभिप्लवस् त्र्यहस् त्र्यावृद् धि ज्योतिर् गौर् आयुर् अभिप्लवो द्व्यहो द्वे ह्य् एव सामनी भवतो बृहद्रथन्तरे एवाभिप्लव एकाह एकाहस्यो हि स्तोमैस् तायते चतुर्णाम् उक्थ्यानां द्वादश स्तोत्राणि द्वादश शस्त्राण्य् अतियन्ति स सप्तमो ऽग्निष्टोम एवम् उ सप्ताग्निष्टोमाः सम्पद्यन्ते ॥&lt;br&gt;&#xA;प्रोतिर् ह कौशाम्बेयः ।&lt;br&gt;&#xA;कौसुर्बिन्दिर् उद्दालक आरुणौ ब्रह्मचर्यम् उवास तᳪ हाचार्यः पप्रछ कुमार कति ते पिता संवत्सरस्याहान्य् अमन्यतेति ॥&lt;br&gt;&#xA;दशेति होवाच ।&lt;br&gt;&#xA;दश वा इति होवाच दशाक्षरा विराड् वैराजो यज्ञः ॥&lt;br&gt;&#xA;कति त्व् एवेति ।&lt;br&gt;&#xA;नवेति होवाच नव वा इति होवाच नव वै प्राणाः प्राणैर् उ यज्ञस् तायते ॥&lt;br&gt;&#xA;कति त्व् एवेति ।&lt;br&gt;&#xA;अष्टेति होवाचाष्टौ वा इति होवाचाष्टाक्षरा गायत्री गायत्रो यज्ञः ॥&lt;br&gt;&#xA;कति त्व् एवेति ।&lt;br&gt;&#xA;सप्तेति होआच सप्त वा इति होवाच सप्त छन्दाᳪसि चतुरुत्तराणि छन्दोभिर् उ यज्ञस् तायते ॥&lt;br&gt;&#xA;कति त्व् एवेति ।&lt;br&gt;&#xA;षड् इति होवाच षड् वा इति होवाच षडृतवः संवत्सरः संवत्सरो यज्ञः समानम् एतद् अहर् यत् प्रायणीयोदयनीयौ ॥&lt;br&gt;&#xA;कति त्व् एवेति ।&lt;br&gt;&#xA;पञ्चेति होवाच पञ्च वा इति होवाच पाङ्क्तो यज्ञः पाङ्क्तः पशुः पञ्चर्तवः संवत्सरस्य संवत्सरो यज्ञः समानम् एतद् अहर् यच् चतुर्विᳪशमहाव्रते ॥&lt;br&gt;&#xA;कति त्व् एवेति ।&lt;br&gt;&#xA;चत्वारीति होवाच चत्वारि वा इति होवाच चतुष्पादाः पशवः पशवो यज्ञः समानम् एतद् अहर् यत् पृष्ठ्याभिप्लवौ ॥&lt;br&gt;&#xA;कति त्व् एवेति ।&lt;br&gt;&#xA;त्रीणीति होवाच त्रीणि वा इति होवाच त्रीणि छन्दाᳪसि त्रयो लोकास् त्रिसवनो यज्ञः समानम् एतद् अहर् यद् अभिजिद्विश्वजितौ ॥&lt;br&gt;&#xA;कति त्व् एवेति ।&lt;br&gt;&#xA;द्वे इति होवाच द्वे वा इति होवाच द्विपाद् वै पुरुषः पुरुषो यज्ञः समानम् एतद् अहर् यत् स्वरसामानः ॥&lt;br&gt;&#xA;कति त्व् एवेति ।&lt;br&gt;&#xA;एकम् इति होवाचाहर् एवेति तद् एतद् अहरहर् इति सर्वᳪ संवत्सरᳪ सैषा संवत्सरस्योपनिषत् स यो हैवम् एताᳪ संवत्सरस्योपनिषदं वेदा हास्माच् छ्रेयान् जायते सात्मा भवति संवत्सरो भवति संवत्सरो भूत्वा देवान् अप्येति ॥&lt;br&gt;&#xA;स वा एष संवत्सरो बृहतीम् अभिसम्पन्नः ।&lt;br&gt;&#xA;द्वाव् आर्क्ष्यताम् अह्नाᳪ षडहौ द्वौ पृष्ठ्याभिप्लवौ गोआयुषी दशरात्रस् तत् षट्त्रिᳪशत् षट्त्रिᳪशदक्षरा वै बृहती बृहत्या वै देवाः स्वर्गे लोके ऽयन्त बृहत्या स्वर्गं लोकम् आप्नुवंस् तथो एवैष एतद् बृहत्यैव स्वर्गे लोके यतते बृहत्या स्वर्गं लोकम् आप्नोत्य् अथ यो बृहत्यां कामस् तम् एवैतेनैवंविद् अवरुन्द्धे ॥&lt;br&gt;&#xA;यद् वै चतुर्विᳪशम् अहः ।&lt;br&gt;&#xA;दशरात्रस्य वै तत् सप्तमं वा नवमं वाभिप्लवात् पॄष्ठ्यो निर्मितः पॄष्ठ्याद् अभिजिद् अभिजितः स्वरसामानः स्वरसामभ्यो विषुवान् विषुवतः स्वरसामानः स्वरसामभ्यो विश्वजिद् विश्वजितः पॄष्ठ्यः पॄष्ठ्याद् अभिप्लवो ऽभिप्लवाद् गोआयुषी गोआयुर्भ्यां दशरात्रः ॥&lt;br&gt;&#xA;अथैतद् अहर् आर्क्ष्यत् ।&lt;br&gt;&#xA;यन् महाव्रतं पञ्चविᳪशो ह्य् एतस्य स्तोमो भवति नाक्षराच् छन्दो व्येत्य् एकस्मान् न द्वाभ्यां न स्तोत्रियया स्तोमः ॥&lt;br&gt;&#xA;अभिप्लवं पूर्वं पुरस्ताद् विषुवत उपयन्ति ।&lt;br&gt;&#xA;पॄष्ठ्यम् उत्तरं पुत्रा वा अभिप्लवः पिता पॄष्ट्यस् तस्मात् पूर्ववयसे पुत्राः पितरम् उपजीवन्ति पॄष्ठ्यम् उपरिष्टाद् विषुवतः पूर्वम् उपयन्त्य् अभिप्लवम् उत्तरं तस्माद् उत्तरवयसे पुत्रान् पितोपजीवन्त्य् उप ह वा एनं पूर्ववयसे पुत्राः जीवन्त्य् उपोत्तरवयसे पुत्रान् जीवति य एवम् एतद् वेद ॥&lt;br&gt;&#xA;तद् आहुः ।&lt;br&gt;&#xA;यच् चतुर्विᳪशम् अहर् उपेत्य प्रेयात् कथम् अनागूर्ती भवतीति यद् एवादः प्रायणीयम् अतिरात्रम् उपयन्ति तेनेति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यद् द्वादश मासाः संवत्सरस्याथैतद् अहर् अत्येति यद् वैषुवतम् अवरेषाम् एता३त् परेषाम् इत्य् अवरेषां चैव परेषां चेति ह ब्रूयाद् आत्मा वै संवत्सरस्य विषुवान् अङ्गानि मासा यत्र वा आत्मा तद् अङ्गानि यत्रो अङ्गानि तद् आत्मा न वा आत्माङ्गान्य् अतिरिच्यते नात्मानम् अङ्गान्य् अतिरिच्यन्त एवम् उ हैतद् अवरेषां चैव परेषां च भवति ॥&lt;br&gt;&#xA;अथ ह वा एष महासुपर्ण एव यत् संवत्सरः ।&lt;br&gt;&#xA;तस्य यान् पुरस्ताद् विषुवतः षण् मासान् उपयन्ति सो ऽन्यतरः पक्षो ऽथ यान् षड् उपरिष्टात् सो ऽन्यतर आत्मा विषुवान् यत्र वा आत्मा तत् पक्षौ यत्र वा पक्षौ तद् आत्मा न वा आत्मा पक्षाव् अतिरिच्यते नात्मानं पक्षाव् अतिरिच्येते एवम् उ हैतद् अवरेषां चैव परेषां च भवति ॥&lt;br&gt;&#xA;तद् आहुः ।&lt;br&gt;&#xA;यत् पुरस्ताद् विषुवत ऊर्ध्वान्त् स्तोमान् षण् मासान् उपयन्ति षड् उपरिष्टाद् आवृत्तान् कथम् अस्यैत ऊर्ध्वा स्तोमा उपेता भवन्तीति यम् एवामुम् ऊर्ध्वस्तोमं दशरात्रम् उपयन्ति तेनेति ब्रूयाद् देवेभ्यो ह वै महाव्रतं न तस्थे कथम् ऊर्ध्वै स्तोमैर् विषुवन्तम् उपागातावृत्तैर् माम् इति ॥&lt;br&gt;&#xA;ते ह देवा ऊचुः ।&lt;br&gt;&#xA;उप तं यज्ञक्रतुं जानीत य ऊर्ध्वस्तोमो येनेदम् आप्नवामेति त एतम् ऊर्ध्वस्तोमं दशरात्रम् अपश्यन्त् संवत्सरविधं तस्य यः पॄष्ठ्यः षडह ऋतवः स इमे लोकाश् छन्दोमाः संवत्सरो दशमम् अहस् तेनैनद् आप्न्वंस् तद् एभ्यो ऽतिष्ठत् तिष्ठते ह वा अस्मै महाव्रतं य एवम् एतद् वेद ॥&lt;br&gt;&#xA;अथ वा अतो ऽह्नाम् अभ्यारोहः ।&lt;br&gt;&#xA;प्रायणीयेनातिरात्रेणोदयनीयम् अतिरात्रम् अभ्यारोहन्ति चतुर्विᳪशेन महाव्रतम् अभिप्लवेन परम् अभिप्लवं पॄष्ठ्येन परं पॄष्ठ्यम् अभिजिता विश्वजितᳪ स्वरसामभिः परान्त् स्वरसाम्नो ऽथैतद् अहर् अनभ्यारूढं यद् वैषुवतम् अभि ह वै श्रेयाᳪसँ रोहति नैन पापीयान् अभ्यारोहति य एवम् एतद् वेद ॥&lt;br&gt;&#xA;अथ वा अतो ऽह्नां निवाहः ।&lt;br&gt;&#xA;प्रायणीयो ऽतिरात्रश् चतुर्विँशायाह्ने निवहति चतुर्विँशम् अहर् अभिप्लवायाभिप्लवः पॄष्ठ्याय पॄष्ठ्यो ऽभिजिते ऽभिजित् स्वरसामभ्यः स्वरसामानो विषुवते विषुवान्त् स्वरसामभ्यः स्वरसामानो विश्वजिते विश्वजित् पॄष्ठ्याय पॄष्ठ्यो ऽभिप्लवायाभिप्लवो गोआयुर्भ्यां गोआयुषी दशरात्राय दशरात्रो महाव्रताय महाव्रतम् उदयनीयायातिरात्रायोदयनीयो ऽतिरात्रः स्वर्गाय लोकाय प्रतिष्ठाया अन्नाद्याय ॥&lt;br&gt;&#xA;तानि वा एतानि ।&lt;br&gt;&#xA;यज्ञारण्यानि यज्ञक्षत्राणि तानि शतँशतँ रथाह्न्यान्य् अन्तरेण तानि ये ऽविद्वाँस उपयन्ति यथारण्यान्यां मुग्धांश् चरतो ऽशनाया वा पिपासा वा पाप्मानो रक्षाँसि सचन्ते ऽथ ये विद्वाँसो यथा प्रवाहात् प्रवाहम् अभयाद् अभयम् एवँ हैव ते देवतायै देवताम् उपसंयन्ति ते स्वस्ति स्वर्गं लोकँ समश्नुवते ॥&lt;br&gt;&#xA;तद् आहुः ।&lt;br&gt;&#xA;कति संवत्सरस्याहानि परञ्चि कत्य् अर्वाञ्चीति स यानि सकॄत्सकृद् उपयन्ति तानि पराञ्च्य् अथ यानि पुनःपुनस् तान्य् अर्वाञ्च्य् अर्वाञ्चीति ह त्व् एवैनान्य् उपासीत षडहयोर् ह्य् आवृत्तिम् अन्व् आवर्तते ॥&lt;br&gt;&#xA;पुरुषो वै संवत्सरः ।&lt;br&gt;&#xA;तस्य प्राण एव प्रायणीयो ऽतिरात्रः प्राणेन हि प्रयन्ति वाग् एवारम्भणीयम् अहर् वाचा ह्य् आरभन्ते यद्यद् आरभन्ते ॥&lt;br&gt;&#xA;अयम् एव दक्षिणो हस्तो ऽभिप्लवः षडहः ।&lt;br&gt;&#xA;तस्येदम् एव प्रथमम् अहस् तस्येदम् एव प्रातःसवनम् इदं माध्यन्दिनँ सवनम् इदं तृतीयसवनं गायत्र्या आयतने तस्माद् इयम् आसाँ ह्रसिष्ठा ॥&lt;br&gt;&#xA;इदम् एव द्वितीयम् अहः ।&lt;br&gt;&#xA;तस्येदम् एव प्रातःसवनम् इदं माध्यन्दिनँ सवनम् इदं तृतीयसवनं त्रिष्टुभ आयतने तस्माद् इयम् अस्यै वर्षीयसी ॥&lt;br&gt;&#xA;इदम् एव तृतीयम् अहः ।&lt;br&gt;&#xA;तस्येदम् एव प्रातःसवनम् इदं माध्यन्दिनँ सवनम् इदं तृतीयसवनं जगत्या आयतने तस्माद् इयम् आसां वर्षिष्ठा ॥&lt;br&gt;&#xA;इदम् एव चतुर्थम् अहः ।&lt;br&gt;&#xA;तस्येदम् एव प्रातःसवनम् इदं माध्यन्दिनँ सवनम् इदं तृतीयसवनं विराज आयतने ऽन्नं वै विराट् तस्माद् इयम् आसाम् अन्नादितमा ॥&lt;br&gt;&#xA;इदम् एव पञ्चमम् अहः ।&lt;br&gt;&#xA;तस्येदम् एव प्रातःसवनम् इदं माध्यन्दिनँ सवनम् इदं तृतीयसवनं पङ्क्तेर् आयतने पृथुर् इव वै पङ्क्तिस् तस्माद् अयम् आसां प्रथिष्ठः ॥&lt;br&gt;&#xA;इदम् एव षष्ठम् अहः ।&lt;br&gt;&#xA;तस्येदम् एव प्रातःसवनम् इदं माध्यन्दिनँ सवनम् इदं तृतीयसवनम् अतिच्छन्दस आयतने तस्माद् अयम् आसां वर्षिष्ठो गायत्रम् एतद् अहर् भवति तस्माद् इदं फलकँ ह्रसिष्ठँ स इतो ऽभिप्लवः षडहः स इतः स इतः स इत आत्मा पॄष्ठ्यः ॥&lt;br&gt;&#xA;एतद् ध स्म वै तद् विद्वान् आह पैङ्ग्यः ।&lt;br&gt;&#xA;प्लवन्त इव वा अभिप्लवास् तिष्ठतीव पॄष्ठ्य इति प्लवत इव ह्य् अयम् अङ्गैस् तिष्ठतीवात्मनेति ॥&lt;br&gt;&#xA;शिर एवास्य त्रिवॄत् ।&lt;br&gt;&#xA;तस्मात् तत् त्रिविधं भवति त्वग् अस्थि मस्तिष्कः ॥&lt;br&gt;&#xA;ग्रीवा पञ्चदसः ।&lt;br&gt;&#xA;चतुर्दश वा एतासां करूकराणि वीर्यं पञ्चदशं तस्माद् एताभिर् अण्वीभिः सतीभिर् उरुं भारँ हरति तस्माद् ग्रीवाः पञ्चदशः ॥&lt;br&gt;&#xA;उरः सप्तदशः अष्टाव् अन्ये जत्रवो ऽष्टाव् अन्य उरः सप्तदशं तस्मादुरः सप्तदशः ॥&lt;br&gt;&#xA;उदरम् एकविँशः ।&lt;br&gt;&#xA;विँशतिर् वा अन्तर् उदरे कुन्तापान्य् उदरम् एकविँशं तस्माद् उदरम् एकविँशः ॥&lt;br&gt;&#xA;पार्श्वे त्रिणवः ।&lt;br&gt;&#xA;त्रयोदशान्याः पर्शवस् त्रयोदशान्याः पार्श्वे त्रिणवे तस्मात् पार्श्वे त्रिणवः ॥&lt;br&gt;&#xA;अनूकं त्रयस्त्रिँशः ।&lt;br&gt;&#xA;द्वात्रिँशद् वा एतस्य करूकराण्य् अनूकं त्रयस्त्रिँशं तस्माद् अनूकं त्रयस्त्रिँशः ॥&lt;br&gt;&#xA;अयम् एव दक्षिणः कर्णो ऽभिजित् ।&lt;br&gt;&#xA;यद् इदम् अक्ष्णः शुक्लँ स प्रथमः स्वरसामा यत् कृष्णँ स द्वितीयो यन् मण्डलँ स द्वितीयो यच् छुक्लँ स तृतीयः ॥&lt;br&gt;&#xA;अयम् एवोत्तरः कर्णो विश्वजित् ।&lt;br&gt;&#xA;उक्तौ पृष्ठ्याभिप्लवौ याव् अवञ्चौ प्राणौ ते गोआयुषी अङ्गानि दशरात्रो मुखं महाव्रतम् उदान एवोदयनीयो ऽतिरात्र उदानेन ह्य् उद्यन्ति स एष संवत्सरो ऽध्यात्मं प्रतिष्ठितः स यो हैवम् एतँ संवत्सरम् अध्यात्मं प्रतिष्ठितं वेद प्रतितिष्ठति प्रजया पशुभिर् अस्मिं लोके ऽमृतत्वेनामुष्मिन् ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/03/</guid>
      <description>&lt;p&gt;यद् बालाके ।&lt;br&gt;&#xA;इदं त्रिवॄद् एति सर्वम् अन्योऽन्यम् अभिसम्पद्यमानम् ।&lt;br&gt;&#xA;कथᳪ स्विद् यज्ञः पुरुषः प्रजाप्तिर् अन्योऽन्यं नातिरिच्यन्त एते ॥&lt;br&gt;&#xA;यद् ऊर्द्वा स्तोमा अनुयन्ति ।&lt;br&gt;&#xA;यज्ञम् अभ्यावर्तᳪ सामभिः कल्पमानाः ।&lt;br&gt;&#xA;कथᳪ स्वित् ते पुरुषम् आविशन्ति कथं प्राणैः सयुजो भवन्ति ॥&lt;br&gt;&#xA;प्रायणीयो ऽतिरात्रः ।&lt;br&gt;&#xA;चतुर्विᳪशम् अहश् चत्वारो ऽभिप्लवाः पॄष्ठ्य इत्य् एते ।&lt;br&gt;&#xA;कथᳪ स्वित् ते पुरुषम् आविशन्ति कथं प्राणैः सयुजो भवन्ति ॥&lt;br&gt;&#xA;अभिजिता स्वरसामानः ।&lt;br&gt;&#xA;अभिक्ल्̥^प्ता उभयतो विषुवन्तम् उपयन्ति ।&lt;br&gt;&#xA;कथᳪ स्वित् ते पुरुषम् आविशन्ति कथं प्राणैः सयुजो भवन्ति ॥&lt;br&gt;&#xA;त्रिवॄत्प्रायाः ।&lt;br&gt;&#xA;सत्पदशाभिक्ल्̥^प्तास् त्रयस्त्रिᳪशान्ताश् चतुरुत्तरेण ।&lt;br&gt;&#xA;कथᳪ स्वित् ते पुरुषम् आविशन्ति कथं प्राणैः सयुजो भवन्तीति ॥&lt;br&gt;&#xA;शिरस्त्रिवॄत् ।&lt;br&gt;&#xA;पञ्चदशो ऽस्य ग्रीवा उर आहुः सप्तदशाभिक्ल्̥^प्तम् ।&lt;br&gt;&#xA;एकविᳪशमुदरं कल्पयन्ति पार्श्वे पर्शूस्त्रिणवेनाभिक्ल्̥^प्ते ॥&lt;br&gt;&#xA;अभिप्लवा उभयतो ऽस्य बाहू ।&lt;br&gt;&#xA;पृष्ठं पॄष्ठ्य इति धीरा वदन्ति ।&lt;br&gt;&#xA;अनूकम् अस्य चतुरुत्तरेण संवत्सरे ब्राह्मणाः कल्पयन्ति ॥&lt;br&gt;&#xA;कर्णाव् अस्याभिजिद् विश्वजिच् च ।&lt;br&gt;&#xA;अक्ष्याव् आहुः स्वरसामाभिक्ल्̥^प्ते ।&lt;br&gt;&#xA;नस्यं प्राणं विषुवन्तम् आहुर् गोऽआयुषी प्राणाव् एताव् अवाञ्चौ ॥&lt;br&gt;&#xA;अङ्गान्य् अस्य दशरात्रम् आहुः ।&lt;br&gt;&#xA;मुखं महाव्रतᳪ संवत्सरे ब्राह्मणाः कल्पयन्ति ।&lt;br&gt;&#xA;सर्वस्तोमᳪ सर्वसामानम् एतᳪ संवत्सरम् अध्यात्मं प्रविष्टम् ।&lt;br&gt;&#xA;समं धीर आत्मना कल्पयित्वा ब्रध्नस्यास्ते विष्टपे ऽजातशोकः ॥&lt;br&gt;&#xA;पुरुषो वै संवत्सरः ।&lt;br&gt;&#xA;पुरुष इत्य् एकᳪ संवत्सर इत्य् एकम् अत्र तत् समं द्वे वै संवत्सरस्याहोरात्रे द्वाव् इमौ पुरुषे प्राणाव् अत्र तत् समं त्रय ऋतवः संवत्सरस्य त्रय इमे पुरुषे प्राणा अत्र तत् समं चतुरक्षरो वै संवत्सरश् चतुरक्षरो ऽयं यजमानो ऽत्र तत् समं पञ्चर्तवः संवत्सरस्य पञ्चेमे पुरुषे प्राणा अत्र तत् समᳪ षड् ऋतवः संवत्सरस्य षड् इमे पुरुषे प्राणा अत्र तत् समᳪ सप्तर्तवः संवत्सरस्य सप्तेमे पुरुषे प्राणा अत्र तत् समम् ॥&lt;br&gt;&#xA;द्वादश वै मासाः संवत्सरस्य ।&lt;br&gt;&#xA;द्वादशेमे पुरुषे प्राणा अत्र तत् समं त्रयोदश वै मासाः संवत्सरस्य त्रयोदशेमे पुरुषे प्राणा नाभिस् त्रयोदश्य् अत्र तत् समं चतुर्विᳪशतिर् वै संवत्सरस्यार्धमासाश् चतुर्विᳪशो ऽयं पुरुषो विᳪशत्य् अङ्गुलिश् चतुरङ्गो ऽत्र तत् समᳪ षड्विᳪशतिर् वै संवत्सरस्यार्धमासाः षड्विᳪशो ऽयं पुरुषः प्रतिष्ठे षड्विᳪश्याव् अत्र तत् समम् ॥&lt;br&gt;&#xA;त्रीणि च वै शतानि षष्टिश् च ।&lt;br&gt;&#xA;संवत्सरस्य रात्रयस् त्रीणि च शतानि षष्टिश् च पुरुषस्यास्थीन्य् अत्र तत् समं त्रीणि च शतानि षष्टिश् च संवत्सरस्याहानि त्रीणि च शतानि षष्टिश् च पुरुषस्य मज्जानो ऽत्र तत् समᳪ ॥&lt;br&gt;&#xA;सप्त च वै शतानि विᳪशतिश् च ।&lt;br&gt;&#xA;संवत्सरस्याहोरात्राणि सप्त च शतानि विᳪशतिश् च पुरुषस्यास्थीनि च मज्जानश् चात्र तत् समम् ॥&lt;br&gt;&#xA;दश च वै सहस्राण्य् अष्टौ च शतानि ।&lt;br&gt;&#xA;संवत्सरस्य मुहूर्ता यावन्तो मुहूर्तास् तावन्ति पञ्चदश कॄत्वः क्षिप्राणि यावन्ति क्षिप्राणि तावन्ति पञ्चदश कॄत्व एतर्हीणि यावन्त्य् एतर्हीणि तावन्ति पञ्चदश कॄत्व इदानीनि यावन्तीदानीनि तावन्तः पञ्चदश कॄत्वः प्राणा यावन्तः प्राणास् तावन्तो ऽना यावन्तो ऽनास् तावन्तो निमेषा यावन्तो निमेषास् तावन्तो लोमगर्ता यावन्तो लोमगर्तास् तावन्ति स्वेदायनानि यावन्ति स्वेदायनानि तावन्त एते स्तोका वर्षन्ति ॥&lt;br&gt;&#xA;एतद् ध स्म वै तद् विद्वान् आह वार्कलिः ।&lt;br&gt;&#xA;सार्वभौमं मेघं वर्षन्तं वेदाहम् अस्य वर्षस्य स्तोकान् इति ॥&lt;br&gt;&#xA;तद् एष श्लोको ऽभ्युक्तः ।&lt;br&gt;&#xA;श्रमाद् अन्यत्र परिवर्तमानस् तिष्ठन्न् आसीनो यदि वा स्वपन्न् अपि ।&lt;br&gt;&#xA;अहोरात्राभ्यां पुरुषः समेन कति कॄत्वः प्राणिति चाप चानितीति ॥&lt;br&gt;&#xA;तद् एष श्लोकः प्रत्युक्तः ।&lt;br&gt;&#xA;शतᳪ शतानि पुरुषः समेनाष्टौ शता यन् मितं तद् वदन्ति ।&lt;br&gt;&#xA;अहोरात्राभ्यां पुरुषः समेन तावत् कॄत्वः प्राणिति चाप चानीतीति ॥&lt;br&gt;&#xA;देवा ह वै सहस्रसंवत्सराय दिदीक्षेरे ।&lt;br&gt;&#xA;तेषां पञ्च शतानि संवत्सराणां पर्यवेतान्य् आसुर् अथेदᳪ सर्वम् एव शश्राम ये स्तोमा यानि पृष्ठानि यानि छन्दाᳪसि ॥&lt;br&gt;&#xA;ततो देवाः ।&lt;br&gt;&#xA;एतद् यज्ञस्यायातयामापश्यंस् तेनायातयाम्ना या वेदे व्यष्टिर् आसीत् तां व्याश्नुवतायातयामा वा अस्य वेदा अयातयाम्न्या हास्य त्रय्या विद्ययार्त्विज्यं कृतं भवति य एवम् एतद् वेद ॥&lt;br&gt;&#xA;तद् एतद् यज्ञस्यायातयाम ।&lt;br&gt;&#xA;ओ श्रावयास्तु श्रौषड् यज ये यजामहे वौषड् इति तासां वा एतासां पञ्चानां व्याहृतीनाᳪ सप्तदशाक्षराण्यो श्रावयेति चतुरक्षरम् अस्तु श्रौषड् इति चतुरक्षरं यजेति द्व्यक्षरं ये यजामह इति पञ्चाक्षरम् ॥&lt;br&gt;&#xA;द्व्यक्षरो वषट्कारः ।&lt;br&gt;&#xA;स एष सप्तदशः प्रजापतिर् अधिदेवतं चाध्यात्मं च प्रतिष्ठितः स यो हैवम् एतᳪ सप्तदशं प्रजापतिम् अधिदेवतं चाध्यात्मं च प्रतिष्ठितं वेद प्रतितिष्ठति प्रजया पशुभिर् अस्मिं लोके ऽमृतत्वेनामुष्मिन् ॥&lt;br&gt;&#xA;ते ह देवा ऊचुः ।&lt;br&gt;&#xA;उप तं यज्ञक्रतुं जानीत यः सहस्रसंवत्सरस्य प्रतिमा को हि तस्मै मनुष्यो यः सहस्रसंवत्सरेण समाप्नुयाद् इति ॥&lt;br&gt;&#xA;ते विश्वजितम् एव सर्वपृष्ठम् ।&lt;br&gt;&#xA;पॄष्ठ्यस्य षडहस्याञ्जःसवम् अपश्यंस् ते हि स्तोमा भवन्ति तानि पॄष्ठानि तानि छन्दाᳪसि ॥&lt;br&gt;&#xA;पॄष्ठ्यम् एव षडहम् ।&lt;br&gt;&#xA;द्वादशाहस्याञ्जःसवम् अपश्यंस् ते हि स्तोमा भवन्ति तानि पॄष्ठानि तानि छन्दाᳪसि ॥&lt;br&gt;&#xA;द्वादशाहम् एव ।&lt;br&gt;&#xA;संवत्सरस्याञ्जःसवम् अपश्यंस् ते हि स्तोमा भवन्ति तानि पॄष्ठानि तानि छन्दाᳪसि ॥&lt;br&gt;&#xA;संवत्सरम् एव ।&lt;br&gt;&#xA;तापश्चितस्याञ्जःसवमपश्यंस् ते हि स्तोमा भवन्ति तानि पॄष्ठानि तानि छन्दाᳪसि ॥&lt;br&gt;&#xA;तापश्चितम् एव ।&lt;br&gt;&#xA;सहस्रसंवत्सरस्याञ्जःसवम् अपश्यंस् ते हि स्तोमा भवन्ति तानि पॄष्ठानि तानि छन्दाᳪसि ॥&lt;br&gt;&#xA;स वै संवत्सरं दीक्षाभिर् एति ।&lt;br&gt;&#xA;संवत्सरम् उपसद्भिः संवत्सरᳪ सुत्याभिः ॥&lt;br&gt;&#xA;स यत् संवत्सरं दीक्षाभिर् एति ।&lt;br&gt;&#xA;पूर्वार्धम् एव तेन सहस्रसंवत्सरस्यावरुन्द्धे ऽथ यत् संवत्सरम् उपसद्भिर् मध्यम् एव तेन सहस्रसंवत्सरस्यावरुन्द्धे ऽथ यत् संवत्सरᳪ सुत्याभिर् उत्तमार्धम् एव तेन सहस्रसंवत्सरस्यावरुन्द्धे ॥&lt;br&gt;&#xA;स वै द्वादश मासान् दीक्षाभिर् एति ।&lt;br&gt;&#xA;द्वादशोपसद्भिर् द्वादश सुत्याभिस् तत् षट्त्रिᳪशत्षट्त्रिᳪशदक्षरा वै बृहती बृहत्या वै देवाः स्वर्गे लोके ऽयतन्त बृहत्या स्वर्गं लोकम् आप्नुवंस् तथो एवैष एतद् बृहत्यैव स्वर्गे लोके यतते बृहत्या स्वर्गं लोकम् आप्नोत्य् अथ यो बृहत्यां कामस् तम् एवैतेनैवंविद् अवरुन्द्धे ॥&lt;br&gt;&#xA;तद् वा एतत् ।&lt;br&gt;&#xA;त्रयᳪ सह क्रियते ऽग्निर् अर्क्यं महद् उक्थᳪ स यत् संवत्सरं दीक्षाभिर् एति संवत्सरम् उपसद्भिस् तेनास्याग्न्यर्काव् आप्तौ भवतो ऽथ यत् संवत्सरᳪ सुत्याभिर् एति तेनो एवास्य महद् उक्थम् आप्तं भवति स वा एष एव सहस्रसंवत्सरस्य प्रतिमा यत् तापश्चित एष प्रजानां प्रजात्यै यत् तापश्चितः ॥&lt;br&gt;&#xA;पुरुषᳪ ह नारायणं प्रजापतिर् उवाच ।&lt;br&gt;&#xA;यजस्वयजस्वेति स होवाच यजस्वयजस्वेति वाव त्वं माम् आत्थ त्रिर् अयक्षि वसवः प्रातःसवनेनागू रुद्राः माध्यन्दिनेन सवनेनादित्यास् तृतीयसवनेनाथ मम यज्ञवास्त्व् एव यज्ञवास्ताव् एवाहम् आस इति ॥&lt;br&gt;&#xA;स होवाच ।&lt;br&gt;&#xA;यजस्वैवाहं वै ते तद् वक्ष्यामि यथा त उक्थानि मणिर् इव सूत्र ओतानि भविष्यन्ति सूत्रम् इव वा मणाव् इति ॥&lt;br&gt;&#xA;तस्मा उ हैतद् उवाच ।&lt;br&gt;&#xA;प्रातःसवने बहिष्पवमान उद्गातारम् अन्वारभासै श्येनो ऽसि गायत्रछन्दा अनु त्वारभे स्वस्ति मा सम्पारयेति ॥&lt;br&gt;&#xA;अथ माध्यन्दिने पवमाने ।&lt;br&gt;&#xA;उद्गातारम् अन्वारभासै सुपर्णो ऽसि त्रिष्टुप्छन्दा अनु त्वारभे स्वस्ति मा स यारयेति ॥&lt;br&gt;&#xA;अथ त्रितीयसवन आर्भवे पवमाने ।&lt;br&gt;&#xA;उद्गातारम् अन्वारभासा ऋभुर् असि जगच्छन्दा अनु त्वारभे स्वस्ति मा सम्पारयेति ॥&lt;br&gt;&#xA;अथ सᳪस्थितेषुसᳪस्थितेषु सवनेषु जपेः ।&lt;br&gt;&#xA;मयि भर्गो मयि महो मयि यशो मयि सर्वम् इति ॥&lt;br&gt;&#xA;अयं वै लोका भर्गः ।&lt;br&gt;&#xA;अन्तरिक्षलोको महो द्यौर् यशो ये ऽन्ये लोकास् तत् सर्वम् ॥&lt;br&gt;&#xA;अग्निर् वै भर्गः ।&lt;br&gt;&#xA;वायुर् मह आदित्यो यशो ये ऽन्ये देवास् तत् सर्वम् ॥&lt;br&gt;&#xA;ऋग्वेदो वै भर्गः ।&lt;br&gt;&#xA;यजुर्वेदो महः सामवेदो यशो ये ऽन्ये वेदास् तत् सर्वम् ॥&lt;br&gt;&#xA;वाग् वै भर्गः ।&lt;br&gt;&#xA;प्राणो महश् चक्षुर् यशो ये ऽन्ये प्राणास् तत् सर्वम् ॥&lt;br&gt;&#xA;तद् विद्यात् ।&lt;br&gt;&#xA;सर्वां लोकान् आत्मन्न् अधिषि सर्वेषु लोकेष्व् आत्मानम् अधाᳪ सर्वान् देवान् आत्मन्न् अधिषि सर्वेषु देवेष्व् आत्मानम् अधाᳪ सर्वान् वेदान् आत्मन्न् अधिषि सर्वेषु वेदेष्व् आत्मानम् अधाᳪ सर्वान् प्राणान् आत्मन्न् अधिषि सर्वेषु प्राणेष्व् आत्मानम् अधाम् इत्य् अक्षिता वै लोका अक्षिता देवा अक्षिता वेदा अक्षिताः प्राणा अक्षितᳪ सर्वम् अक्षिताद् ध वा अक्षितम् उपसङ्क्रामत्य् अप पुनर्मृत्युं जयति सर्वम् आयुर् एति य एवम् एतद् वेद ॥&lt;br&gt;&#xA;सावित्रᳪ ह स्मैतं पूर्वे पशुम् आलभन्ते ।&lt;br&gt;&#xA;अथैतर्हि प्राजापत्यं यो ह्य् एव सविता स प्रजापतिर् इति वदन्तस् तस्मात् सन्न्युप्याग्नींस् तेन यजेरन् गृहपतेर् एवाग्निषु ययेदं जाघन्या पत्नीः संयाजयन्ति तस्यां नो ऽप्य् असद् इति ते ततो यदानिकामं दीक्षन्ते ॥&lt;br&gt;&#xA;तद् उ वा आहुः ।&lt;br&gt;&#xA;नानाधिष्ण्या एव स्युर् यदि दीक्षितस्योपतपेत् पार्श्वतो ऽग्निहोत्रं जुह्वद् वसेत् स यद्य् अगदो भवति सᳪसॄज्यैनं पुनर् उपह्वयन्ते यद्य् उ म्रियते स्वैर् एव तम् अग्निभिर् दहन्त्य् अशवाग्निभिर् इतरे यजमाना आसत इति तद् अहैवाहिताग्नेः कर्म समानधिष्ण्यास् त्व् एव भवन्ति तस्य तद् एव ब्राह्मणं यत् पुरश्चरणे ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषाम् अग्निहोत्रम् अनन्तरितं भवतीति व्रतेनेति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषां पौर्णमासᳪ हविर् अनन्तर्हितं भवतीत्य् आज्येन च पुरोडाशेन चेति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषां पितृयज्ञो ऽनन्तरितो भवतीत्य् औपासनैर् इति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषाम् आमावास्यᳪ हविर् अनन्तरितं भवतीति दध्ना च पुरोडाशेन चेति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषाम् आग्रयणेष्टिर् अनन्तरिता भवतीति सौम्येन चरुणेति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषां चातुर्मास्यान्य् अनन्तरितानि भवन्तीति पयस्ययेति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषां पशुबन्धो ऽनन्तरितो भवतीति पशुना च पुरोडाशेन चेति ब्रूयात् ॥&lt;br&gt;&#xA;तद् आहुः ।&lt;br&gt;&#xA;यत् संवत्सराय संवत्सरसदो दीक्षन्ते कथम् एषाँ सोमो ऽनन्तरितो भवतीति सवनैर् इति ब्रूयात् ॥&lt;br&gt;&#xA;ते वा एवम् एते यज्ञक्रतवः ।&lt;br&gt;&#xA;संवत्सरम् अपियन्ति स यो हैवम् एतां यज्ञक्रतूनाँ संवत्सरे ऽपीतिं वेदाप्य् अस्य स्वर्गे लोके भवति ॥&lt;br&gt;&#xA;संवत्सरस्य समता वेदितव्या ।&lt;br&gt;&#xA;एकं पुरस्ताद् विषुवतो ऽतिरात्रम् उपयन्त्य् एकम् उपरिष्टात् त्रयःपञ्चाशतं पुरस्ताद् विषुवतो ऽग्निष्टोमान् उपयन्ति त्रयःपञ्चाशतम् उपरिष्टाद् विँशतिशतं पुरस्ताद् विषुवत उक्थ्यान्य् अहान्य् उपयन्ति विँशतिशतम् उपरिष्टाद् इति नु य उक्थ्यान्त् स्वरसाम्न उपयन्ति ॥&lt;br&gt;&#xA;अथ ये ऽग्निष्टोमान् ।&lt;br&gt;&#xA;षट्पञ्चाशतं पुरस्ताद् विषुवतो ऽग्निष्टोमान् उपयन्ति षट्पञ्चाशतम् उपरिष्टात् सप्तदशँ शतं पुरस्ताद् विषुवत उक्थ्यान्य् अहान्य् उपयन्ति सप्तदशम् उपरिष्टात् षट् पुरस्ताद् विषुवतः षोडशिन उपयन्ति षड् उपरिष्टात् त्रिँशतं पुरस्ताद् विषुवतः षड् अहान् उपयन्ति त्रिँशतम् उपरिष्टाद् एषा हास्य समता समेन ह वा अस्यावृद्धेनान्यूनेनानतिरिक्तेनायनेनेतं भवति य एवम् एतद् वेद ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/04/</guid>
      <description>&lt;p&gt;दीर्घसत्त्रᳪ ह वा एत उपयन्ति ।&lt;br&gt;&#xA;ये ऽग्निहोत्रं जुह्वत्य् एतद् वै जरामर्यᳪ सत्त्रं यद् अग्निहोत्रं जरया वा ह्य् एवास्मान् मुच्यन्ते मृत्युना वा ॥&lt;br&gt;&#xA;तद् आहुः ।&lt;br&gt;&#xA;यद् एतस्य दीर्घसत्त्रिणो ऽग्निहोत्रं जुह्वतो ऽन्तरेणाग्नी युक्तं वा वियायात् सं वा चरेयुः किं तत्र कर्म का प्रायश्चित्तिर् इति कुर्वीत हैव निष्कृतिम् अपीष्ट्या यजेत तद् उ तन् नाद्रियेतेमान् वा एष लोकान् अनुवितनुते यो ऽग्नी आधत्ते ॥&lt;br&gt;&#xA;तस्यायम् एव लोको गार्हपत्यः ।&lt;br&gt;&#xA;अन्तरिक्षलोको ऽन्वाहार्यपचनो ऽसौ लोक आहवनीयः कामं न्वा एषु लोकेषु वयाᳪसि युक्तं चायुक्तं च सं चरन्ति स यदि हास्याप्य् अन्तरेण ग्रामो ऽग्नीन् वियायान् नैव मे का चनार्तिर् अस्ति न रिष्टिर् इति हैव विद्यात् ॥&lt;br&gt;&#xA;त्रयो ह त्वाव पशवो ऽमेध्याः ।&lt;br&gt;&#xA;दुर्वराह ऐडकः श्वा तेषां यद्य् अधिश्रिते ऽग्निहोत्रे ऽन्तरेण कश्चित् सञ्चरेत् किं तत्र कर्म का प्रायश्चित्तिर् इति तद् धैके गार्हपत्याद् भस्मोपहत्याहवनीयान् निवपन्तो यन्तीदं विष्णुर् विचक्रम इत्य् एतयार्चा यज्ञो वै विष्णुस् तद् यज्ञेनैव यज्ञम् अनुसन्तन्मो भस्मनास्य पदम् अपिवपाम इति वदन्तस् तद् उ तथा न कुर्याद् यो हैनं तत्र ब्रूयाद् आसान्न्वा अयं यजमानस्यावाप्सीत् क्षिप्रे परमासानावप्स्पते ज्येष्ठगृह्यᳪ रोत्स्यतीतीश्वरो ह तथैव स्यात् ॥&lt;br&gt;&#xA;इत्थम् एव कुर्यात् ।&lt;br&gt;&#xA;उदस्थालीं वैवोदकमण्डलुं वादाय गार्हपत्याद् अग्र आहवनीयान् निनयन् नियाद् इदं विष्णुर् विचक्रम इत्य् एतयैवर्चा यज्ञो वै विष्णुस् तद् यज्ञेनैव यज्ञम् अनुसन्तनोति यद् वै यज्ञस्य रिष्टं यद् अशान्तम् आपो वै तस्य सर्वस्य शान्तिर् अद्भिर् एवैनत् तच् छान्त्या शमयत्य्॥&lt;br&gt;&#xA;एतद्॥&lt;br&gt;&#xA;एव तत्र कर्म ॥&lt;br&gt;&#xA;यस्याग्निहोत्रं॥&lt;br&gt;&#xA;दोह्यमानᳪ स्कन्देत् किं तत्र कर्म का प्रायश्चित्तिर् इति स्कन्नप्रायश्चित्तेनाभिमृश्याद्भिर् उपनिनीय परिशिष्टेन जुहुयाद् यद्य् उ नीची स्थाली स्याद् यदि वा भिद्येत स्कन्नप्रायश्चित्तेनैवाभिमॄश्याद्भिर् उपनिनीय यद् अन्यद् विन्देत् तेन जुहुयात् ॥&lt;br&gt;&#xA;अथ॥&lt;br&gt;&#xA;यत्र स्कन्नᳪ स्यात् ।&lt;br&gt;&#xA;तद् अभिमृशेद् अस्कन्न् अधित प्राजनीति यदा वै स्कन्दत्य् अथ धीयते यदा धीयते ऽथ प्रजायते योनिर् वा इयᳪ रेतः पयस् तद् अस्यां योनौ रेतो दधात्य् अनुष्ठ्या हास्य रेतः सिक्तं प्रजायते य एवम् एतद् वेदामुतो वै दिवो वर्षतीहौषधयो वनस्पतयः प्रजायन्ते पुरुषाद् रेत स्कन्दति पशुभ्यस् तत इदᳪ सर्वं प्रजायते तद् विद्याद् भूयसी मे प्रजातिर् अभूद् बहुः प्रजया पशुभिर् भविष्यामि श्रेयान् भविष्यामीति ॥&lt;br&gt;&#xA;अथ यत्रावभिन्नᳪ स्यात् ।&lt;br&gt;&#xA;तद् उदस्थालीं वैवोदकमण्डलुं वा निनयेद् यद् वै यज्ञस्य रिष्टं यद् अशान्तम् आपो वै तस्य सर्वस्य शान्तिर् अद्भिर् एवैनत् तच् छान्त्या शमयति भूर् भुवः स्वर् इत्य् एताभिर् व्याहृतिभिर् एता वै व्याहृतयः सर्वप्रायश्चित्तीस् तद् अनेन सर्वेण प्रायश्चित्तिं कुरुते तानि कपालानि सञ्चित्य यत्र भस्मोद्धृतᳪ स्यात् तन् निवपेद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्री दोह्यमानोपविशेत् किं तत्र कर्म का प्रायश्चित्तिर् इति ताᳪ हैके यजुषोत्थापयन्त्य् उदस्थाद् देव्य् अदितिर् इतीयं वा अदितिर् इमाम् एवास्मा एतद् उत्थापयाम इति वदन्त आयुर् यज्ञपताव् अधाद् इत्य् आयुर् एवास्मिंस् तद् दध्म इति वदन्तस् तां तस्याम् आहुत्यां ब्राह्मणाय दद्याद् यम् अनभ्यागमिष्यन् मन्येतार्तिं वा एषा पाप्मानं यजमानस्य प्रतिदृश्योपाविक्षद् आर्तिम् एवास्मिंस् तत् पाप्मानं प्रतिमुञ्चाम इति वदन्तः ॥&lt;br&gt;&#xA;तद् उ होवाच याज्ञवल्क्यः ।&lt;br&gt;&#xA;अश्रद्दधानेभ्यो हैभ्यो गौर् अपक्रामत्य् आर्त्यो वा आहुतिं विध्यन्तीत्थम् एव कुर्याद् दण्डेनैवैनां विपिष्योत्थापयेद् इति तद् यथैवादो धावयतो ऽश्वो वाश्वतरो वा गदायेत बलीवर्दो वा युक्तस् तेन दण्डप्रजितेन तोत्त्रप्रजितेन यम् अध्वानᳪ समीप्सति तᳪ समश्नुत एवम् एवैतया दण्डप्रजितया तोत्त्रप्रजितया यᳪ स्वर्गं लोकᳪ समीप्सति तᳪ समश्नुते ॥&lt;br&gt;&#xA;अथ होवाचारुणिः ।&lt;br&gt;&#xA;द्यौर् वा एतस्याग्निहोत्रस्याग्निहोत्र्य् अयम् एव वत्सो यो ऽयं पवत इयम् एवाग्निहोत्रस्थाली न वा एवं विदुषो ऽग्निहोत्री नश्यति क्व ह्य् असौ नश्येन् नैवं विदुषो ऽग्निहोत्रीवत्सो नश्यति क्व ह्य् एष नश्येन् नैवं विदुषो ऽग्निहोत्रस्थाली भिद्यते क्व हीयं भिद्येत श्रियो वै पर्जन्यो वर्षति तद् विद्याच् छ्रेमाणं मे महिमानम् अधारयमाणोपाविक्षच् छ्रेयान् भविष्यामीति ताम् आत्मन्य् एव कुर्वीतात्मन्य् एव तच् छ्रियं धत्त इति ह स्माहारुणिर् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्री दोह्यमाना वाश्येत किं तत्र कर्म का प्रायश्चित्तिर् इति स्तम्बम् आछिद्य ग्रासयेद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्री लोहितं दुहीत किं तत्र कर्म का प्रायश्चित्तिर् इति व्युत्क्रामतेत्य् उक्त्वा मेक्षाणं कृत्वान्वाहार्यपचनं परिश्रयितवै ब्रूयात् तस्मिन्न् एनच् छ्रपयित्वा तस्मिंस् तूष्णीं जुहुयाद् अनिरुक्तम् अनिरुक्तो वै प्रजापतिः प्राजापत्यम् अग्निहोत्रᳪ सर्वं वा अनिरुक्तं तद् अनेन सर्वेण प्रायश्चित्तिं कुरुते तां तस्याम् आहुत्यां ब्राह्मणाय दद्याद् यम् अनभ्यागमिष्यन् मन्येतार्तिं वा एषा पाप्मानं यजमानस्य प्रतिदॄश्य दुहे या लोहितं दुह आर्तिम् एवास्मिंस् तत् पाप्मानं प्रतिमुञ्चत्य् अथ यद् अन्यद् विन्देत् तेन जुहुयाद् अनार्तेनैव तद् आर्तं यज्ञस्य निष्करोत्य् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्रं दोह्यमानम् अमेध्यम् आपद्येत किं तत्र कर्म का प्रायश्चित्तिर् इति तद् धैके होतव्यं मन्यन्ते प्रयतम् एतन् नैतस्याहोमो ऽवकल्पते न वै देवाः कस्माच् चन बीभत्सन्ते बीभत्सन्ता३इ तु देवा इत्थम् एव कुर्याद् गार्हपत्याद् उष्णं भस्म निरुह्य तस्मिन्न् एनद् उष्णे भस्मंस् तूष्णीं निनयेद् अद्भिर् उपनिनयत्य् अद्भिर् एनद् आप्नोत्य् अथ यद् अन्यद् विन्देत् तेन जुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्रं दोहितम् अमेध्यम् आपद्येत किं तत्र कर्म का प्रायश्चित्तिर् इति य एवैते ऽङ्गारा निरूढा येष्व् अधिश्रयिष्यन् भवति तान् प्रत्युह्य तस्मिन्न् एनद् उष्णे भस्मंस् तूष्णीं निनयेद् अद्भिर् उपनिनयत्य् अद्भिर् एनद् आप्नोत्य् अथ यद् अन्यद् विन्देत् तेन जुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्रम् अधिश्रितम् अमेध्यम् आपद्येत किं तत्र कर्म का प्रायश्चित्तिर् इति य एवैते ऽङ्गारा निरूढा येष्व् अधिश्रितं भवति तेष्व् एनत् तूष्णीं जुहुयात् तद् धुतम् अहुतं यद् अहैनत् तेषु जुहोति तेन हुतं यद् व् एनांस् तेनैवानुगमयति तेनाहुतम् अद्भिर् उपनिनयत्य् अद्भिर् एनद् आप्नोत्य् अथ यद् अन्यद् विन्देत् तेन जुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यद् अधिश्रिते ऽग्निहोत्रे यजमानो म्रियेत किं तत्र कर्म का प्रायश्चित्तिर् इति तद् एवैनद् अभिपर्याधाय विष्पन्दयेद् अथो खल्व् आहुर् एतावती सर्वस्य हविर्यज्ञस्य प्रायश्चित्तिर् इत्य् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्रᳪ स्रुच्य् उन्नीतᳪ स्कन्देत् किं तत्र कर्म का प्रायश्चित्तिर् इति स्कन्नप्रायश्चित्तेनाभिमॄश्याद्भिर् उपनिनीय परिशिष्टेन जुहुयाद् यद्य् उ नीची स्रुक् स्याद् यदि वा भिद्येत स्कन्नप्रायश्चित्तेनैवाभिमॄश्याद्भिर् उपनिनीय यत् स्थाल्यां परिशिष्टᳪ स्यात् तेन जुहुयात् ॥&lt;br&gt;&#xA;तद् धैके ।&lt;br&gt;&#xA;प्रतिपरेत्य यत् स्थाल्यां परिशिष्टं भवति तेन जुह्वति तद् उ तथा न कुर्यात् स्वर्ग्यं वा एतद् यद् अग्निहोत्रं यो हैनं तत्र ब्रूयात् प्रति न्वा अयᳪ स्वर्गाल् लोकाद् अवारुक्षन् नास्येदᳪ स्वर्ग्यम् इव भविष्यतीतीश्वरो ह तथैव स्यात् ॥&lt;br&gt;&#xA;इत्थम् एव कुर्यात् ।&lt;br&gt;&#xA;तद् एवोपविशेद् यत् स्थाल्यां परिशिष्टᳪ स्यात् तद् अस्मा उन्नीयाहरेयुस् तद् धैक उपवहन्ते हुतोच्छिष्टं वा एतद् यातयाम वा एतन् नैतस्य होतव्यम् इति तद् उ तन् नाद्रियेत यदा वा एतद् अयातयामाथैनद् धविरातञ्चनं कुर्वते तस्माद् यत् स्थाल्यां परिशिष्टᳪ स्यात् तद् अस्मा उन्नीयाहरेयुर् यद्य् उ तत्र न स्याद् यद् अन्यद् विन्देत् तद् अग्नाव् अधिश्रित्यावज्योत्यापः प्रत्यानीयोद्वास्य तद् अदो हैवोन्नेष्यामीत्य् उक्तं भवत्य् अथात्र यथोन्नीतम् एवास्मा उन्नीयाहरेयुस् तेन कामं जुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्रᳪ स्रुच्य् उन्नीतम् अमेध्यम् आपद्येत किं तत्र कर्म का प्रायश्चित्तिर् इति तद् धैके होतव्यं मन्यन्ते प्रयतम् एतन् नैतस्याहोमो ऽवकल्पते न वै देवाः कस्माच् चन बीभत्सन्त इति तद् धैक उत्सिच्य छर्दयन्ति तद् उ तथा न कुर्याद् यो हैनं तत्र ब्रूयात् परासिञ्चत न्वा अयम् अग्निहोत्रं क्षिप्रे ऽयं यजमानः परासेक्ष्यत इतीश्वरो ह तथैव स्याद् इत्थम् एव कुर्याद् आहवनीये समिधम् अभ्याधायाहवनीयाद् एवोष्णं भस्म निरुह्य तस्मिन्न् एनद् उष्णे भस्मंस् तूष्णीं निनयेद् अद्भिर् उपनिनयत्य् अद्भिर् एनद् आप्नोत्य् अथ यद् अन्यद् विन्देत् तेन जुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्निहोत्रᳪ स्रुच्य् उन्नीतम् उपरिष्टाद् अववर्षेत् किं तत्र कर्म का प्रायश्चित्तिर् इति तद् विद्याद् उपरिष्टान् मा शुक्रम् आगन्न् उप मां देवाः प्राभूवञ् छ्रेयान् भविष्यामीति तेन कामं जुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यत् पूर्वस्याम् आहुत्याᳪ हुतायाम् अथाग्निर् अनुगछेत् किं तत्र कर्म का प्रायश्चित्तिर् इति यं प्रतिवेशᳪ शकलं विन्देत् तम् अभ्यस्याभिजुहुयाद् दारौदाराव् अग्निर् इति वदन् दारौदारौ ह्य् एवाग्निर् यद्य् उ अस्य हॄदयं व्य् एव लिखेद् धिरण्यम् अभिजुहुयाद् अग्नेर् वा एतद् रेतो यद् धिरण्यं य उ वै पुत्रः स पिता यः पिता स पुत्रस् तस्माद् धिरण्यम् अभिजुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याहवनीय उद्धृतः पुराग्निहोत्राद् अनुगछेत् किं तत्र कर्म का प्रायश्चित्तिर् इति गार्हपत्याद् एवैनं प्राञ्चम् उद्धॄत्योपसमाधायाग्निहोत्रं जुहुयात् स यद्य् अपि शतम् एव कृत्वः पुनःपुनर् उद्धृतो ऽनुगछेद् गार्हपत्याद् एवैनं प्राञ्चम् उद्धॄत्योपसमाधायाग्निहोत्रं जुहुयाद् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्य गार्हपत्यो ऽनुगछेत् किं तत्र कर्म का प्रायश्चित्तिर् इति तं हैक उल्मुकाद् एव निर्मन्थन्ति यतो वै पुरुषस्यान्ततो नश्यति ततो वै स तस्य प्रायश्चित्तिम् इछत इति वदन्तस् तद् उ तथा न कुर्याद् उल्मुकᳪ ह वै वादाय चरेयुर् उल्मुकस्य वावव्रश्चम् इत्थम् एव कुर्याद् उल्मुकाद् अङ्गारम् आदाय तम् अरण्योर् अभिविमथ्नीयाद् उप ह तं कामम् आप्नोति य उल्मुकमथ्य उपो तं यो ऽरण्योर् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्नाव् अग्निम् अभ्युद्धरेयुः किं तत्र कर्म का प्रायश्चित्तिर् इतीश्वरौ वा एतौ सम्पद्याशान्तौ यजमानस्य प्रजां च पशूंश् च निर्दहस् तद् अभिमन्त्रयेत समितᳪ सङ्कल्पेथाᳪ सम्प्रियौ रोचिष्णू सुमनस्यमानौ इषम् ऊर्जम् अभि संवसानौ ॥ सं वां मनाᳪसि सं व्रता सम् उ चित्तान्य् आकरम् अग्ने पुरीष्याधिपा भव त्वं न इषम् ऊर्जं यजमानाय धेहीति शान्तिम् एवाभ्याम् एतद् वदति यजमानस्य प्रजायै पशूनाम् अहिँसायै ॥&lt;br&gt;&#xA;यद्य् उ अस्य हॄदयं व्य् एव लिखेत् ।&lt;br&gt;&#xA;अग्नये ऽग्निमते ऽष्टाकपालं पुरोडाशं निर्वपेत् तस्यावॄत् सप्तदश सामिधेनीर् अनुब्रूयाद् वार्त्रघ्नाव् आज्यभागौ विराजौ संयाज्ये अथैते याज्यानुवाक्ये अग्निनाग्निः समिध्यते कविर् गृहपतिर् युवा हव्यवाड् जुह्वास्य इत्य् अथ याज्या त्वँ ह्य् अग्ने अग्निना विप्रो विप्रेण सन्त् सता सखा सख्या समिध्यस इति शान्तिम् एवाभ्याम् एतद् वदति यजमानस्य प्रजायति पशूनाम् अहिँसाया एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याहवनीये ऽननुगते गार्हपत्यो ऽनुगछेत् किं तत्र कर्म का प्रायश्चित्तिर् इति तँ हैके तत एव प्राञ्चम् उद्धरन्ति प्राणा वा अग्नयः प्राणान् एवास्मा एतद् उद्धराम इति वद्न्तस् तद् उ तथा न कुर्याद् यो हैनं तत्र ब्रूयात् प्राचो न्वा अयं यजमानस्य प्राणान् प्रारौत्सीन् मरिष्यत्य् अयं यजमान इतीश्वरो ह तथैव स्यात् ॥&lt;br&gt;&#xA;अथ हैके प्रत्यञ्चम् आहरन्ति ।&lt;br&gt;&#xA;प्राणोदानाव् इमाव् इति वदन्तस् तद् उ तथा न कुर्यात् स्वर्ग्यं वा एतद् यद् अग्निहोत्रं यो हैनं तत्र ब्रूयात् प्रति न्वा अयँ स्वर्गाल् लोकाद् अवारुक्षन् नास्येदँ स्वर्ग्यम् इव भविष्यतीतीश्वरो ह तथैव स्यात् ॥&lt;br&gt;&#xA;अथ हैके ऽन्यं गार्हपत्यं मन्थन्ति ।&lt;br&gt;&#xA;तद् उ तथा न कुर्याद् यो हैनं तत्र ब्रूयाद् अग्नेर् न्वा अयम् अधि द्विषन्तं भ्रातृव्यम् अजीजनत क्षिप्रे ऽस्य द्विषन् भ्रातृव्यो जनिष्यते प्रियतमँ रोत्स्यतीतीश्वरो ह तथैव स्यात् ॥&lt;br&gt;&#xA;अथ हैके ऽनुगमय्यान्यं मन्थन्ति ।&lt;br&gt;&#xA;तस्याशां नेयाद् अपि यत् परिशिष्टम् अभूत् तद् अजीजसत नास्य दायादश्चन परिशेक्ष्यत इतीश्वरो ह तथैव स्यात् ॥&lt;br&gt;&#xA;इत्थम् एव कुर्यात् ।&lt;br&gt;&#xA;अरण्योर् अग्नी समारोह्योदङ्ङ् उदवसाय निर्मथ्य जुह्वद् वसेत् तथा ह न कां चन परिचक्षां करोति नवावसान उ अस्याभितोरात्रँ हुतं भवति ॥&lt;br&gt;&#xA;अथ प्रातर् भस्मान्य् उद्धॄत्य ।&lt;br&gt;&#xA;गोमयेनालिप्यारण्योर् एवाग्नी समारोह्य प्रत्यवस्यति मथित्वा गार्हपत्यम् उद्धॄत्याहवनीयम् आहॄत्यान्वाहार्यपचनम् अग्नये पथिकॄते ऽष्टाकपालं पुरोडाशं निर्वपेत् तस्यावॄत् ता एव सप्तदश सामिधेनीर् अनुब्रूयाद् वार्त्रघ्नाव् आज्यभागौ विराजौ संयाज्ये अथैते याज्यानुवाक्ये वेत्था हि वेधो अध्वनः पथश् च देवाञ्जसा अग्ने यज्ञेषु सुक्रतव् इत्य् अथ याज्या देवानाम् अपि पन्थाम् अगन्म यच् छक्नवाम तद् अनुप्रवोढुम् अग्निर् विद्वान्त् स यज्ञात् सेद् उ होता सो अध्वरान्त् स ऋतून् कल्पयातीत्य् अग्निर् वै पथिकॄत् पथाम् अपिनेता स एवैनं यज्ञपथम् अपिनयत्य् एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याग्नयः सँसृज्येरन् किं तत्र कर्म का प्रायश्चित्तिर् इति स यदि परस्ताद् दहन्न् अभीयात् तद् विद्यात् परस्तान् मा शुक्रम् आगन्न् उप मां देवाः प्राभूवञ् छ्रेयान् भविष्यामीति यद्य् उ अस्य हॄदयं व्य् एव लिखेद् अग्नये विविचये ऽष्टाकपालं पुरोडाशं निर्वपेत् तस्यावॄत् ता एव सप्तदश सामिधेनीर् अनुब्रूयाद् वार्त्रघ्नाव् आज्यभागौ विराजौ संयाज्ये अथैते याज्यानुवाक्ये वि ते विष्वग् वाताजूतासो अग्ने भामासः शुचे शुचयश् चरन्ति तुविम्रक्षासो दिव्या नवग्वा वनावनन्ति धृषता रुजन्त इत्य् अथ याज्या त्वाम् अग्ने मानुषीर् ईडते विशो होत्राविदं विविचिँ रत्नधातमम् गुहा सन्तँ सुभग विश्वदर्शतं तुविष्वणसँ सुयजं घृतश्रियम् इत्य् अथो ह यो द्विषतो भ्रातृव्याद् व्याविवृत्सेत तत्काम एतया यजेत वि हैवास्माद् वर्तत एतद् एव तत्र कर्म ॥&lt;br&gt;&#xA;यद् व् अयम् इतो दहन्न् अभीयात् ।&lt;br&gt;&#xA;तद् विद्याद् अभि द्विषन्तं भ्रातृव्यं भविष्यामि श्रेयान् भविष्यामीति यद्य् उ अस्य हॄदयं व्य् एव लिखेद् अग्नये संवर्गायाष्टाकपालं पुरोडाशं निर्वपेत् तस्यावॄत् ता एव सप्तदश सामिधेनीर् अनुब्रूयाद् वार्त्रघ्नाव् आज्यभागौ विराजौ संयाज्ये अथैते याज्यानुवाक्ये परस्या अधि संवतो ऽवरा२ँ अभ्यातर यत्राहम् अस्मि ता२ँ अवेत्य् अथ याज्या मा नो अस्मिन् महाधने परावर्ग्भारभॄद् यथा स वर्गँ सँ रयिं जयेत्यथो ह यो द्विष्तो भ्रातृव्यात् संविवृक्षेत तत्काम एतया यजेत सँ हैवास्माद् वृङ्क्त एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्य वैद्युतो दहेत् किं तत्र कर्म का प्रायश्चित्तिर् इति तद् विद्याद् उपरिष्टान् मा शुक्रम् आगन्न् उप मां देवाः प्राभूवञ् छ्रेयान् भविष्यामीति यद्य् उ अस्य हॄदयं व्य् एव लिखेद् अग्नये ऽप्सुमते ऽष्टाकपालं पुरोडाशं निर्वपेत् तस्यावॄत् ता एव सप्तदश सामिधेनीर् अनुब्रूयाद् वार्त्रघ्नाव् आज्यभागौ विराजौ संयाज्ये अथैते याज्यानुवाक्ये अप्स्व् अग्ने सधिष् टव सौषधीर् अनुरुध्यसे गर्भे सन् जायसे पुनर् इत्य् अथ याज्या गर्भे अस्योषधीनां गर्भो वनस्पतीनाम् गर्भा विश्वस्य भूतस्याग्ने गर्भो अपाम् असीति शान्तिम् एवाभ्याम् एतद् वदति यजमानस्य प्रजायै पशूनाम् अहिँसाया एतद् एव तत्र कर्म ॥&lt;br&gt;&#xA;तदाहुः ।&lt;br&gt;&#xA;यस्याग्नयो ऽमेध्यैरग्निभिः सँसृज्येरन्किं तत्र कर्म का प्रायश्चित्तिरित्यग्नये शुचये ऽष्टाकपालं पुरोडाशं निर्वपेत्तस्यावृत्ता एव सप्तदश सामिधेनीर् अनुब्रूयाद् वार्त्रघ्नाव् आज्यभागौ विराजौ संयाज्ये अथैते याज्यानुवाक्ये अग्निः शुचिव्रततमः शुचिर्विप्रः शुचिः कविः॥&lt;br&gt;&#xA;शुची रोचत आहुत इत्यथ याज्योदग्ने शुचयस्तव शुक्रा भ्राजन्त ईरते तव ज्योतीँष्यर्चय इति शान्तिम् एवाभ्याम् एतद् वदति यजमानस्य प्रजायै पशूनाम् अहिँसाया एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याहवनीयम् अनुद्धृतम् आदित्यो ऽभ्यस्तमियात् किं तत्र कर्म का प्रायश्चित्तिर् इत्य् एते वै रश्मयो विश्वे देवास् ते ऽस्माद् अपप्रयन्ति तद् अस्मै व्यृध्यते यस्माद् देवा अपप्रयन्ति ताम् अनु व्यृद्धिं यश् च वेद यश् च न ता उभाव् आहतुर् अनुद्धृतम् अस्याभ्यस्तमगाद् इति तत्रेत्थं कुर्याद् धरितँ हिरण्यं दर्भे प्रबध्य पश्चाद् धर्तवै ब्रूयात् तद् एतस्य रूपं क्रियते य एष तपत्य् अहर् वा एतद् अह्नो रूपं क्रियते पवित्रं दर्भाः पवयत्य् एवैनं तद् अथेध्मम् आदीप्य प्राञ्चँ हर्तवै ब्रूयाद् ब्राह्मण आर्षेय उद्धरेद् ब्राह्मणो वा आर्षेयः सर्वा देवताः सर्वाभिर् एवैनं तद् देवताभिः समर्धयति तम् उपसमाधाय प्रतिपरेत्य गार्हपत्य आज्यम् अधिश्रित्योद्वास्योत्पूयावेक्ष्य चतुर्गृहीतम् आज्यं गृहीत्वा समिधम् उपसङ्गॄह्य प्राङ् उदाद्रवत्य् अथाहवनीये समिधम् अभ्याधाय दक्षिणं जान्व् आच्य जुहोति विश्वेभ्यो देवेभ्यः स्वाहेति स यथा ब्राह्मणम् आवसथवासिनं क्रुद्धं यन्तम् उक्षवेहतोपमन्त्रयेतैवम् एवैतद् विश्वान् देवान् उपमन्त्रयते जानन्ति हैनम् उप हैनम् आवर्तन्त एतद् एव तत्र कर्म ॥&lt;br&gt;&#xA;तद् आहुः ।&lt;br&gt;&#xA;यस्याहवनीयम् अनुद्धृतम् आदित्यो ऽभ्युदियात् किं तत्र कर्म का प्रायश्चित्तिर् इत्य् एते वै रश्मयो विश्वे देवास् ते ऽस्माद् ऊषिवाँसो ऽपप्रयन्ति तद् अस्मै व्यृध्यते यस्माद् देवा अपप्रयन्ति ताम् अनु व्यृद्धिं यश् च वेद यश् च न ता उभाव् आहतुर् अनुद्धृतम् अस्याभ्युदगाद् इति तत्रेत्थं कुर्याद् रजतँ हिरण्यं दर्भे प्रबध्य पुरस्ताद् धर्तवै ब्रूयात् तच् चन्द्रमसो रूपं क्रियते रात्रिर् वै चन्द्रमास् तद् रात्रे रूपं क्रियते पवित्रं दर्भाः पवयत्य् एवैनं तद् अथेध्मम् आदीप्यान्वञ्चँ हर्तवै ब्रूयाद् ब्राह्मण आर्षेय उद्धरेत् ब्राह्मणो वा आर्षेयः सर्वा देवताः सर्वाभिर् एवैनं तद् देवताभिः समर्धयति तम् उपसमाधाय प्रतिपरेत्य गार्हपत्य आज्यम् अधिश्रित्योद्वास्योत्पूयावेक्ष्य यथागृहीतम् आज्यं गृहीत्वा समिधम् उपसङ्गॄह्य प्राङ् उदाद्रवत्य् अथाहवनीये समिधम् अभ्याधाय दक्षिणं जान्व् आच्य जुहोति विश्वेभ्यो देवेभ्यः स्वाहेति सो ऽसाव् एव बन्धुर् न ह वै तत्र का चनार्तिर् न रिष्टिर् भवति यत्रैषा प्रायश्चित्तिः क्रियत एतद् एव तत्र कर्म ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/05/</guid>
      <description>&lt;p&gt;यद् आहुः ।&lt;br&gt;&#xA;यद् एष दीर्घसत्त्र्य् अग्निहोत्रं जुह्वत् प्रवसन् म्रियेत जुहुयुर् अस्मा३इ ना३ इति तद् धैके होतव्यं मन्यन्त आगन्तोर् इति तद् उ तथा न कुर्याद् अतस्थानो वा एष तस्मै यद् एनᳪ शवध्याया इव जुहुयुर् यज्ञाय वा एष आहुतिभ्यस् तस्थानः स हैनम् अमृष्यमाणस् तृप्रᳪ सचते ॥&lt;br&gt;&#xA;अथ हैक आहुः ।&lt;br&gt;&#xA;एवम् एवान्वाहिता अहूयमानाः शयीरन्निति तदु तथा न कुर्यादतस्थानः स हैनममृष्यमाणस्तृप्रᳪ सचते ॥&lt;br&gt;&#xA;अथ हैके ऽरण्योः ।&lt;br&gt;&#xA;अग्नी समारोह्य निदधति तम् आहृते निर्मन्थन्ति तद् उ तथा न कुर्याद् अतस्थानो वा एष तस्मै यद् एनᳪ शवध्याया इव निर्मन्थेयुर् यज्ञाय वा एष आहुतिभ्यस् तस्थानः स हैनम् अमृष्यमाणस् तृप्रᳪ सचते ॥&lt;br&gt;&#xA;इत्थम् एव कुर्यात् ।&lt;br&gt;&#xA;निवान्यवत्साम् एष्टवै ब्रूयात् तस्यै पयसा जुहुयाद् आर्तं वा एतत् पयो यन् निवान्यवत्साया आर्तम् एतद् अग्निहोत्रं यन् मृतस्य तद् आर्तेनैव तद् आर्तं निष्कॄत्य श्रेयान् भवति ॥&lt;br&gt;&#xA;तद् अप्य् उपमास्ति ।&lt;br&gt;&#xA;यद् द्वौ रथौ मृदितौ समागछेताᳪ स्याद् एवान्यतरः स्यदायेति ॥&lt;br&gt;&#xA;तस्य वा एतस्याग्निहोत्रस्योपचारः ।&lt;br&gt;&#xA;प्राचीनावीती दोहयति यज्ञोपवीती वै देवेभ्यो दोहयत्य् अथैवं पित्qणाम् ॥&lt;br&gt;&#xA;नाङ्गारेष्व् अधिश्रयति ।&lt;br&gt;&#xA;यद् धाङ्गारेष्व् अधिश्रयेद् देवत्रा कुर्याद् गार्हपत्याद् उष्णं भस्म दक्षिणा निरुह्य तस्मिन्न् एनद् अधिश्रयति पितृदेवत्यम् एवैनत् तत् करोति ॥&lt;br&gt;&#xA;नावज्योतयति नापः प्रत्यानयति ।&lt;br&gt;&#xA;यद् धावज्योतयेद् यद् अपः प्रत्यानयेद् देवत्रा कुर्यान् न त्रिः प्रतिष्ठापᳪ हरति यत् त्रिः प्रतिष्ठापᳪ हरेद् देवत्रा कुर्यात् सकॄद् एव निकर्षन् हरति पितृदेवत्यम् एवैनत् तत् करोति ॥&lt;br&gt;&#xA;नोन्नेष्यामीत्य् आह ।&lt;br&gt;&#xA;न चतुर् उन्नयति यद् धोन्नेष्यामीति ब्रूयाद् यच् चतुर् उन्नयेद् देवत्रा कुर्यात् सकॄद् एव तूष्णीं न्यक् पर्यस्यति पितृदेवत्यम् एवैनत् तत् करोति ॥&lt;br&gt;&#xA;नोपरिष्टात् समिधम् अभ्यस्य हरति ।&lt;br&gt;&#xA;यद् धोपरिष्टात् समिधम् अभ्यस्य हरेद् देवत्रा कुर्याद् अधस्ताद् उपास्य हरति पितृदेवत्यम् एवैनत् तत् करोति ॥&lt;br&gt;&#xA;नोत्तरेण गार्हपत्यम् एति ।&lt;br&gt;&#xA;यद् धोत्तरेण गार्हपत्यम् इयाद् देवत्रा कुर्याद् दक्षिणेन गार्हपत्यम् एति प्तृदेवत्यम् एवैनत् तत् करोति ॥&lt;br&gt;&#xA;अथ यान्य् अमून्य् उदीचीनाग्राणि तॄणानि भवन्ति ।&lt;br&gt;&#xA;दक्षिणाग्राणि तानि करोति पितृदेवत्यम् एवैनत् तत् करोत्य् अथाहवनीये समिधम् अभ्याधाय सव्यं जान्व् आच्य सकॄद् एव तूष्णीं न्यक् पर्यस्यति पितृदेवत्यम् एवैनत् तत् करोति नोदिङ्गयति नोपमृष्ते न प्राश्नाति नोदुक्षति प्तृदेवत्यम् एवैनत् तत् करोति ॥&lt;br&gt;&#xA;तद् आहुः ।&lt;br&gt;&#xA;यद् एष दीर्घसत्त्र्य् अग्निहोत्रं जुह्वत् प्रवसन् म्रियेत कथम् एनम् अग्निभिः कुर्युर् इति तᳪ हैके दग्ध्वाहरन्ति तम् आहृतम् अग्निभिः सङ्घ्रापयन्ति तद् उ तथा न कुर्याद् यथान्यस्यां योनौ रेतः सिक्तं तद् अन्यस्य प्रजिजनयिषेत् तादॄक् तद् अस्थीन्य् एतान्य् आहॄत्य कृष्णाजिने न्युप्य पुरुषविधि विधायोर्णाभिः प्रछाद्याज्येनाभिघार्य तम् अग्निभिः समुपोषेत् तद् एनᳪ स्वाद् योनेः प्रजनयतीति ॥&lt;br&gt;&#xA;तᳪ हैके ग्रामाग्निना दहन्ति ।&lt;br&gt;&#xA;तद् उ तथा न कुर्याद् एष वै विश्वात् क्रव्याद् अग्निः स हैनम् ईश्वरः सपुत्रᳪ सपशुᳪ समत्तोः ॥&lt;br&gt;&#xA;अथ हैके प्रदव्येन दहन्ति ।&lt;br&gt;&#xA;तद् उ तथा न कुर्याद् एष वा अशान्तो ऽग्निः स हैनम् ईश्वरः सपुत्रᳪ सपशुं प्रदग्धोः ॥&lt;br&gt;&#xA;अथ हैक उल्मुक्येन दहन्ति ।&lt;br&gt;&#xA;तद् उ तथा न कुर्याद् एष वै रुद्रियो ऽग्निः स हैनम् ईश्वरः सपुत्रᳪ सपशुम् अभिमन्तोः ॥&lt;br&gt;&#xA;अथ हैके ऽन्तरेणाग्नींश् चितिं चित्वा ।&lt;br&gt;&#xA;तम् अग्निभिः समुपोषन्त्य् एतद् वै यजमानस्यायतनं यद् अन्तरेणाग्नीन् इति तद् उ तथा न कुर्याद् यो हैनं तत्र ब्रूयान् मध्ये न्वा अयं ग्रामस्याशसनम् अजीजनत क्षिप्रे ऽस्याशसनं जनिष्यते प्रियतमᳪ रोत्स्यतीतीश्वरो ह तथैव स्यात् ॥&lt;br&gt;&#xA;अथ ह स्माह नाको मौद्गल्यः ।&lt;br&gt;&#xA;मरिष्यन्तं चेद् यजमानं मन्येत यत्रैवास्मा आशसनं जोषितᳪ स्यात् तद् अरण्योर् अग्नी समारोह्य निर्मथ्य जुह्वद् वसेत् स यदास्माल् लोकाद् यजमानः प्रेयात् ॥&lt;br&gt;&#xA;अथैनम् अन्तरेणाग्नींश् चितिं चित्वा ।&lt;br&gt;&#xA;तम्॥&lt;br&gt;&#xA;अग्निभिः॥&lt;br&gt;&#xA;समुपोषेद् इति तद् उ तथा न कुर्याद् अतस्थानो वा एष तस्मै यद् एनᳪ शवदह्याया इव जुहुयुर् यज्ञाय वा एष आहुतिभ्यस् तस्थानः स हैनम् अमृष्यमाणस् तृप्रᳪ सचते ॥&lt;br&gt;&#xA;इत्थम् एव कुर्यात् ।&lt;br&gt;&#xA;तिस्र एव स्थालीर् एष्टवै ब्रूयात् तासु गोमयानि च शुम्बलानि वावधाय नाना त्रिष्व् अग्निषु प्रवृञ्ज्यात् ते ये ततः सन्तापाद् अग्नयो जायेरंस् तैर् एनं दहेयुस् तथाह तैर् एव दग्धो भवति नो प्रत्यक्षम् इव ॥&lt;br&gt;&#xA;तस्माद् अप्य् एतद् ऋषिणाभ्यनूक्तम् ।&lt;br&gt;&#xA;यो अग्निर् अग्नेर् अध्य् अजायत शोकात् पृथिव्या उत वा दिवस् परि येन प्रजा विश्वकर्मा जजान तम् अग्ने हेडः परि ते वृणक्त्व् इति यथर्क् तथा ब्राह्मणम् ॥&lt;br&gt;&#xA;अथैनं विपुरीषं कृत्वा ।&lt;br&gt;&#xA;अस्यां पुरीषं प्रतिष्ठापयति पुरीषं वा इयं तत् पुरीष एवैतत् पुरीषं दधाति या ह वा अस्यैषा वृकला सपुरीषा तस्यै ह विदग्धायै सृगालः सम्भवति नेत् सृगालः सम्भवद् इति तद् उ तथा न कुर्यात् क्षोधुका हास्य प्रजा भवति तम् अन्तरतः प्रक्षालयाज्येनान्वनक्ति मेध्यम्॥&lt;br&gt;&#xA;एवैनत्॥&lt;br&gt;&#xA;तत् करोति ॥&lt;br&gt;&#xA;अथास्य सप्तसु प्राणायतनेषु ।&lt;br&gt;&#xA;सप्त हिरण्यशकलान् प्रत्यस्यति ज्योतिर् वा अमॄतᳪ हिरण्यं ज्योतिर् एवास्मिंस् तद् अमॄतं दधाति ॥&lt;br&gt;&#xA;अथैनम् अन्तरेणाग्नींश् चितिं चित्वा ।&lt;br&gt;&#xA;कृष्णाजिनम् उत्तरलोम प्राचीनग्रीवं प्रस्तीर्य तस्मिन्न् एनम् उत्तानं निपाद्य जुहूं घृतेन पूर्णां दक्षिणे पाणाव् आदधाति सव्य उपभॄतम् उरसि ध्रुवां मुखे ऽग्निहोत्रहवणीं नासिकयोः स्रुवौ कर्णयोः प्राशित्रहरणे शीर्षंश्चमसं प्रणीताप्राणयनं पार्श्वयोः शूर्पे उदरे पात्रीᳪ समवत्तधानीं पृषदाज्यवतीᳪ शिश्नस्यान्ते शम्यामाण्डयोरन्ते वृषारवावन्वगुलूखलं च मुसलं चान्तरेणोरू अन्यानि यज्ञपात्राणि दक्षिणे पाणौ स्फ्यम् ॥&lt;br&gt;&#xA;स एष यज्ञायुधी यजमानः ।&lt;br&gt;&#xA;यथा बिभ्यदामोषमतीयाद् एवम् एव यो ऽस्य स्वर्गे लोको भवति तम् अभ्यत्येति तम् एते सन्ताप्या अग्नयो यथा पुत्राः पितरं प्रोषुषम् आगतᳪ शिवम् उपस्पृशन्त्य् एवᳪ शिवᳪ हैवैतम् उपस्पृशन्ति प्र हैवैनं कल्पयन्ति ॥&lt;br&gt;&#xA;तं यदि गार्हपत्यः पूर्वः प्राप्नुयात् ।&lt;br&gt;&#xA;तद् विद्यात् प्रतिष्ठ एनम् अग्निः पूर्वः प्रापत् प्रतिष्ठास्यति प्रत्य् एव ते ऽस्मिं लोके स्थास्यन्ति ये ऽस्मात् प्रत्यञ्च इति ॥&lt;br&gt;&#xA;अथ यद्य् आहवनीयः ।&lt;br&gt;&#xA;तद् विद्यान् मुख्य एनम् अग्निः पूर्वः प्रापन् मुखतो लोकान् अजैषीन् मुखम् एव ते ऽस्मिं लोके भविष्यन्ति ये ऽस्मात् प्रत्यञ्च इति ॥&lt;br&gt;&#xA;अथ यद्य् अन्वाहार्यपचनः ।&lt;br&gt;&#xA;तद् विद्याद् अन्नाद एनम् अग्निः पूर्वः प्रापद् अन्नम् अत्स्यत्य् अन्नम् एव ते ऽस्मिं लोके ऽत्स्यन्ति ये ऽस्मात् प्रत्यञ्च इति ॥&lt;br&gt;&#xA;अथ यदि सर्वे सकॄत् ।&lt;br&gt;&#xA;तद् विद्यात् कल्याणं लोकम् अजैषीद् इत्य् एतान्य् अस्मिन् विज्ञानानि ॥&lt;br&gt;&#xA;तां वा एताम् ।&lt;br&gt;&#xA;यजमानात्माहुतिम् अन्ततो जुहोति स यो ऽस्य स्वर्गे लोको जितो भवति तत आहुतिमयो ऽमॄतः सम्भवति ॥&lt;br&gt;&#xA;अथ यान्य् अश्ममयानि च मृन्मयानि च भवन्ति ।&lt;br&gt;&#xA;तानि ब्राह्मणाय दद्याच् छवोद्वहम् उ ह तं मन्यन्ते यस् तानि प्रतिगृह्णात्य् अप एवैनान्य् अभ्यवहरेयुर् आपो वा अस्य सर्वस्य प्रतिष्ठा तद् एनम् अप्स्व् एव प्रतिष्ठापयति ॥&lt;br&gt;&#xA;अथैताम् आहुतिं जुहोति ।&lt;br&gt;&#xA;पुत्रो वा भ्राता वा यो वान्यो ब्राह्मणः स्याद् अस्मात् त्वम् अधि जातो ऽसि त्वद् अयं जायतां पुनः असौ स्वर्गाय लोकाय स्वाहेत्य् अनपेक्षम् एत्याप उपस्पृशन्ति ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/06/</guid>
      <description>&lt;p&gt;सोमो वै राजा यज्ञः प्रजापतिः ।&lt;br&gt;&#xA;तस्यैतास् तन्वो या एता देवता या एता आहुतीर् जुहोति ॥&lt;br&gt;&#xA;स यद् यज्ञस्यार्छेत् ।&lt;br&gt;&#xA;यां तत् प्रति देवतां मन्येत ताम् अनुसमीक्ष्य जुहुयाद् यदि दीक्षोपसत्स्व् आहवनीये यदि प्रसुत आग्नीध्रे वि वा एतद् यज्ञस्य पर्व स्रᳪसते यद् ध्वलति सा यैव तर्हि तत्र देवता भवति तयैवैतद् देवतया यज्ञं भिषज्यति तया देवतया यज्ञं प्रतिसन्दधाति ॥&lt;br&gt;&#xA;स यद्य् एनं मनसाभिध्यातः ।&lt;br&gt;&#xA;यज्ञो नोपनमेत् परमेष्ठिने स्वाहेति जुहुयात् परमेष्ठी हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् एनं वाचाभिव्याहृतः ।&lt;br&gt;&#xA;यज्ञो नोपनमेत् प्रजापतये स्वाहेति जुहुयात् प्रजापतिर् हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यस्य राजानम् अछेत्वा ।&lt;br&gt;&#xA;नाहरन्त एयुर् अन्धसे स्वाहेति जुहुयाद् अन्धो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि सातः ।&lt;br&gt;&#xA;किञ्चिद् आपद्येत सवित्रे स्वाहेति जुहुयात् सविता हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि दीक्षासु ।&lt;br&gt;&#xA;किञ्चिद् आपद्येत विश्वकर्मणे स्वाहेति जुहुयाद् विश्वकर्मा हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि सोमक्रयण्याम् ।&lt;br&gt;&#xA;किञ्चिद् आपद्येत पूष्णे स्वाहेति जुहुयात् पूषा हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि क्रयायोपोत्थितः ।&lt;br&gt;&#xA;किञ्चिद् आपद्येतेन्द्राय च मरुद्भ्यश् च स्वाहेति जुहुयाद् इन्द्रश् च हि स तर्हि मरुतश् च भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि पण्यमानः ।&lt;br&gt;&#xA;किञ्चिद् आपद्येतासुराय स्वाहेति जुहुयाद् असुरो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि कीर्तः ।&lt;br&gt;&#xA;किञ्चिद् आपद्येत मित्राय स्वाहेति जुहुयान् मित्रो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् ऊरावासन्नः ।&lt;br&gt;&#xA;किञ्चिद् आपद्येत विष्णवे शिपिविष्टाय स्वाहेति जुहुयाद् विष्णुर्हि स तर्हि शिपिविष्टो भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि पर्युह्यमाणः ।&lt;br&gt;&#xA;किञ्चिद् आपद्येत विष्णवे नरन्धिषाय स्वाहेति जुहुयाद् विष्णुर् हि स तर्हि नरन्धिषो भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् आगतः ।&lt;br&gt;&#xA;किञ्चिद् आपद्येत सोमाय स्वाहेति जुहुयात् सोमो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् आसन्द्याम् आसन्नः ।&lt;br&gt;&#xA;किञ्चिद् आपद्येत वरुणाय स्वाहेति जुहुयाद् वरुणो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् आग्नीध्रगतः ।&lt;br&gt;&#xA;किञ्चिद् आपद्येताग्नये स्वाहेति जुहुयाद् अग्निर् हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि हविर्धानगतः ।&lt;br&gt;&#xA;किञ्चिद् आपद्येतेन्द्राय स्वाहेति जुहुयाद् इन्द्रो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् उपावह्रियमाणः ।&lt;br&gt;&#xA;किञ्चिद् आपद्येताथर्वणे स्वाहेति जुहुयाद् अथर्वा हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् अᳪशुषु न्युप्तः ।&lt;br&gt;&#xA;किञ्चिद् आपद्येत विश्वेभ्यो देवेभ्यः स्वाहेति जुहुयाद् विश्वे हि स तर्हि देवा भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् आप्याय्यमानः ।&lt;br&gt;&#xA;किञ्चिद् आपद्येत विष्णव आप्रीतपाय स्वाहेति जुहुयाद् विष्णुर् हि स तर्ह्य् आप्रीतपा भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् अभिषूयमाणः ।&lt;br&gt;&#xA;किञ्चिद् आपद्येत यमाय स्वाहेति जुहुयाद् यमो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि सम्भ्रियमाणः ।&lt;br&gt;&#xA;किञ्चिद् आपद्येत विष्णवे स्वाहेति जुहुयाद् विष्णुर् हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि पूयमानः ।&lt;br&gt;&#xA;किञ्चिद् आपद्येत वायवे स्वाहेति जुहुयाद् वायुर् हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि पूतः ।&lt;br&gt;&#xA;किञ्चिद् आपद्येत शुक्राय स्वाहेति जुहुयाछुक्रो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि क्षीरश्रीः ।&lt;br&gt;&#xA;किञ्चिद् आपद्येत शुक्राय स्वाहेति जुहुयाछुक्रो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि सक्तुश्रीः ।&lt;br&gt;&#xA;किञ्चिद् आपद्येत मन्थिने स्वाहेति झुयान् मन्थी हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि चमसेषून्नीतः ।&lt;br&gt;&#xA;किञ्चिद् आपद्येत विश्वेभ्यो देवेभ्यः स्वाहेति जुह्याद् विश्वे हि स तर्हि देवा भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि होमायोद्यतः ।&lt;br&gt;&#xA;किञ्चिद् आपद्येतासवे स्वाहेति जुहुयाद् असुर् हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि हूयमानः ।&lt;br&gt;&#xA;किञ्चिद् आपद्येत रुद्राय स्वाहेति जुह्याद् रुद्रो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् अभ्यावृत्तः ।&lt;br&gt;&#xA;किञ्चिद् आपद्येत वाताय स्वाहेति जुहुयाद् वातो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि प्रतिख्यातः ।&lt;br&gt;&#xA;किञ्चिद् आपद्येत नृचक्षसे स्वाहेति जुहुयान् नृचक्षा हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि भक्ष्यमाणः ।&lt;br&gt;&#xA;किञ्चिद् आपद्येत भक्षाय स्वाहेति जुहुयाद् भक्षो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि नाराशᳪसेषु सन्नः ।&lt;br&gt;&#xA;किञ्चिद् आपद्येत पितॄभ्यो नाराशᳪसेभ्यः स्वाहेति जुहुयात् पितरो हि स तर्हि नाराशᳪसा भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् अवभृथायोद्यतः ।&lt;br&gt;&#xA;किञ्चिद् आपद्येत सिन्धवे स्वाहेति जुहुयात् सिन्धुर् हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यद्य् अभ्यवह्रियमाणः ।&lt;br&gt;&#xA;किञ्चिद् आपद्येत समुद्राय स्वाहेति जुहुयात् समुद्रो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;अथ यदि प्रप्लुतः ।&lt;br&gt;&#xA;किञ्चिद् आपद्येत सलिलाय स्वाहेति जुहुयात् सलिलो हि स तर्हि भवत्य् अप पाप्मानᳪ हत उपैनं यज्ञो नमति ॥&lt;br&gt;&#xA;ता वा एताः ।&lt;br&gt;&#xA;चतुस्त्रिᳪशतम् आज्याहुतीर् जुहोति त्रयस्त्रिᳪशद् वै देवाः प्रजापतिश् चतुस्त्रिᳪश एतद् उ सर्वैर् देवैर् यज्ञं भिषज्यति सर्वैर् देवैर् यज्ञं प्रतिसन्दधाति ॥&lt;br&gt;&#xA;ता ब्रह्मैव जुहुयात् ।&lt;br&gt;&#xA;नाब्रह्मा ब्रह्मा वै यज्ञस्य दक्षिणत आस्ते ब्रह्मा यज्ञं दक्षिणतो गोपायति यदि तु ब्रह्मा न विद्याद् अपि य एव कश् च विद्यात् स जुहुयाद् ब्रह्माणं त्वामन्त्र्य ब्रह्मणातिसृष्टस् तासां वा एतासां व्याहृतीनां बन्धुता वसिष्ठो ह विराजं विदां चकार ताᳪ हेन्द्रो ऽभिदध्यौ ॥&lt;br&gt;&#xA;स होवाच ।&lt;br&gt;&#xA;ऋषे विराजᳪ ह वै वेत्थ तां मे ब्रूहीति स होवाच किं मम ततः स्याद् इति सर्वस्य च ते यज्ञस्य प्रायश्चित्तिं ब्रूयाᳪ रूपं च त्वा दर्शयेयेति स होवाच यन् नु मे सर्वस्य यज्ञस्य प्रायश्चित्तिं ब्रूयाः किम् उ स स्याद् यं त्वᳪ रूपं दर्शयेथा इति जीवस्वर्ग एवास्माल् लोकात् प्रेयाद् इति ॥&lt;br&gt;&#xA;ततो हैताम् ऋषिर् इन्द्राय विराजम् उवाच ।&lt;br&gt;&#xA;इयं वै विराड् इति तस्माद् यो ऽस्यै भूयिष्ठं लभते स एव श्रेष्ठो भवति ॥&lt;br&gt;&#xA;अथ हैताम् इन्द्र ऋषये ।&lt;br&gt;&#xA;प्रायश्चित्तिम् उवाचाग्निहोत्राद् अग्र आ महत उक्थात् ता ह स्मैताः पुरा व्याहृतीर् वसिष्ठा एव विदुस् तस्माद् ध स्म पुरा वासिष्ठ एव ब्रह्मा भवति यतस् त्व् एना अप्य् एतर्हि य एव कश् चाधीते ततो ऽप्य् एतर्हि य एव कश् च ब्रह्मा भवति स ह वै ब्रह्मा भवितुम् अर्हति स वा ब्रह्मन्न् इत्य् आमन्त्रितः प्रतिशृणुयाद् य एवम् एता व्याहृतीर् वेद ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/07/</guid>
      <description>&lt;p&gt;विश्वरूपं वै त्वाष्ट्रम् इन्द्रो ऽहन् ।&lt;br&gt;&#xA;तं त्वष्टा हतपुत्रो ऽभ्यचरत् सो ऽभिचरणीयम् अपेन्द्रᳪ सोमम् आहरत् तस्येन्द्रो यज्ञवेशसं कृत्वा प्रासहा सोमम् अपिबत् स विष्वङ् व्यार्छत् तस्येन्द्रियं वीर्यम् अङ्गादङ्गाद् अस्रवत् ॥&lt;br&gt;&#xA;तस्याक्षिभ्याम् एव तेजो ऽस्रवत् ।&lt;br&gt;&#xA;सो ऽजः पशुर् अभवद् धूम्रो ऽथ यत् पक्ष्मभ्यस् ते गोधूमा यद् अश्रुभ्यस् तत् कुवलम् ॥&lt;br&gt;&#xA;नासिकाभ्याम् एवास्य वीर्यम् अस्रवत् ।&lt;br&gt;&#xA;सो ऽविः पशुर् अभवन् मेषो ऽथ यच् छलेष्मणस् ता उपवाका यत् स्नीहा तद् बदरं ॥&lt;br&gt;&#xA;मुखाद् एवास्य बलम् अस्रवत् ।&lt;br&gt;&#xA;स गौः पशुर् अभवद् ऋषभो ऽथ ये फेनास् ते यवा यत् स्नेहस् तत् कर्कन्धु ॥&lt;br&gt;&#xA;श्रोत्राद् एवास्य यशो ऽस्रवत् ।&lt;br&gt;&#xA;तद् एकशफम् अभवद् अश्वो ऽश्वतरो गर्दभः ॥&lt;br&gt;&#xA;स्तनाभ्याम् एवास्य शुक्रम् अस्रवत् ।&lt;br&gt;&#xA;तत् पयो ऽभवत् पशुनां ज्योतिर् उरस एवास्य हॄदयात् त्विषिर् अस्रवत् स श्येनो ऽपाष्ठिहाभवद् वयसाᳪ राजा ॥&lt;br&gt;&#xA;नाभ्या एवास्य शूषो ऽस्रवत् ।&lt;br&gt;&#xA;तत् सोसम् अभवन् नायो न हिरण्यᳪ रेतस एवास्य रूपम् अस्रवत् तत् सुवर्णᳪ हिरण्यम् अभवच् छिश्नाद् एवास्य रसो ऽस्रवत् सा परिस्रुद् अभवत् स्फिगीभ्याम् एवास्य भामो ऽस्रवत् सा सुराभवद् अन्नस्य रसः ॥&lt;br&gt;&#xA;मूत्राद् एवास्यौजो ऽस्रवत् ।&lt;br&gt;&#xA;स वॄको ऽभवद् आरण्याणां पशूनां जूतिर् ऊवध्याद् एवास्य मन्युर् अस्रवत् स व्याघ्रो ऽभवद् आरण्याणां पशूनाᳪ राजा लोहिताद् एवास्य सहो ऽस्रवत् स सिᳪहो ऽभवद् आरण्यानां पशूनाम् ईशः ॥&lt;br&gt;&#xA;लोमभ्य एवास्य चित्तम् अस्रवत् ।&lt;br&gt;&#xA;ते श्यामाका अभवंस् त्वच एवास्यापचितिर् अस्रवत् सो ऽश्वत्थो वनस्पतिर् अभवन् माᳪसेभ्य एवास्योर्ग् अस्रवत् स उदुम्बरो ऽभवद् अस्थिभ्य एवास्य स्वधास्रवत् स न्यग्रोधो ऽभवन् मज्जभ्य एवास्य भक्षः सोमपीथो ऽस्रवत् ते व्रीहयो ऽभवन्न् एवम् अस्येन्द्रियाणि वीर्याणि व्युदक्रामन् ॥&lt;br&gt;&#xA;अथ ह वै तर्हि ।&lt;br&gt;&#xA;नमुचिनैवासुरेण सह चचार स ऐक्षत नमुचिर् अपुनर्वा अयम् अभूद् धन्तास्येन्द्रियं वीर्यᳪ सोमपीथम् अन्नाद्यᳪ हराणीति तस्यैतयैव सुरयेन्द्रियं वीर्यᳪ सोमपीथम् अन्नाद्यम् अहरत् स ह न्यर्णः शिश्ये तं देवा उपसञ्जग्मिरे श्रेष्ठो वै नो ऽयम् अभूत् तम् इमं पाप्माविदद् धन्तेमं भिषज्यामेति ॥&lt;br&gt;&#xA;ते ऽश्विनाव् अब्रुवन् ।&lt;br&gt;&#xA;युवं वै ब्रह्माणौ भिषजौ स्थो युवम् इमं भिषज्यतम् इति ताव् अब्रूताम् अस्तु नौ भाग इति ते ऽब्रुवन् य एषो ऽजः स वां भाग इति तथेति तस्माद् आश्विनो धूम्रो भवति ॥&lt;br&gt;&#xA;ते सरस्वतीम् अब्रुवन् ।&lt;br&gt;&#xA;त्वं वै भैष्ज्यम् असि त्वम् इमं भिषज्येति साब्रवीद् अस्तु मे भाग इति ते ऽब्रुवन् य एषो ऽविः स ते भाग इति तथेति तस्मात् सारस्वतो मेषो भवति ॥&lt;br&gt;&#xA;अथाब्रुवन् ।&lt;br&gt;&#xA;एताव् अद्वा अस्मिन्न् एतर्हि यावद् अयम् ऋषभो ऽस्यैवायम् अस्त्व् इति तथेति तस्माद् ऐन्द्र ऋषभो भवति ॥&lt;br&gt;&#xA;ताव् अश्विनौ च सरस्वती च ।&lt;br&gt;&#xA;इन्द्रियं वीर्यं नमुचेर् आहॄत्य तद् अस्मिन् पुनर् अदधुस् तं पाप्मनो ऽत्रायन्त सुत्रातं बतैनं पाप्मनो ऽत्रास्महीति तद् वाव सौत्रामण्य् अभवत् तत् सौत्रामण्यै सौत्रामणीत्वं त्रायते मृत्योर् आत्मानम् अप पाप्मानᳪ हते य एवम् एतत् सौत्रामण्यै सौत्रामणीत्वं वेद त्रयस्त्रिᳪशद् दक्षिणा भवन्ति त्रयस्त्रिᳪशद् धि तं देवता अभिषज्यंस् तस्माद् आहुर् भेषजं दक्षिणा इति ॥&lt;br&gt;&#xA;अप वा एतस्मात् ।&lt;br&gt;&#xA;तेज इन्द्रियं वीर्यं क्रामति यᳪ सोमो ऽतिपवत ऊर्ध्वं चावाञ्चं वा ॥&lt;br&gt;&#xA;तद् आहुः ।&lt;br&gt;&#xA;अन्नं वा एतद् ब्राह्मणस्य यत् सोमो न वै सोमेन ब्राह्मणः सोमवामी स यो वा अलं भूत्यै सन् भूतिं न प्राप्नोति यो वालं पशुभ्यः सन् पशून् न विन्दते स सोमवामी पशवो हि सोम इति ॥&lt;br&gt;&#xA;स एतम् आश्विनं धुम्रम् आलभेत ।&lt;br&gt;&#xA;सारस्वतं मेषम् ऐन्द्रम् ऋषभम् अश्विनौ वै देवानां भिषजौ ताभ्याम् एवैनं भिषज्यति सरस्वती भेषजं तयैवास्मै भेषजं करोतीन्द्र इन्द्रियं वीर्यं तेनैवास्मिन्न् इन्द्रियं वीर्यं दधाति ॥&lt;br&gt;&#xA;चक्षुर् वा अशिविनौ तेजः ।&lt;br&gt;&#xA;यद् आश्विनो भवति चक्षुर् एवास्मिंस् तत् तेजो दधात्य् अथो श्रोत्रᳪ समानᳪ हि चक्षुश् च श्रोत्रं च ॥&lt;br&gt;&#xA;प्राणः सरस्वती वीर्यम् ।&lt;br&gt;&#xA;यत् सारस्वतो भवति प्राणम् एवास्मिंस् तद् वीर्यं दधात्य् अथो अपानᳪ समानᳪ हि प्राणश् चापानश् च ॥&lt;br&gt;&#xA;वाग् इन्द्रो बलम् ।&lt;br&gt;&#xA;यद् ऐन्द्रो भवति वाचम् एवास्मिंस् तद् बलं दधात्य् अथो मनः समानᳪ हि वाक् च मनश् च ॥&lt;br&gt;&#xA;आशिविनीर् अजाः ।&lt;br&gt;&#xA;सारस्वतीर् अवीर् ऐन्द्रीर् गाव इत्य् आहुर् यद् एते पशव आलभ्यन्त एताभिर् एव देवताभिर् एतान्य् अपशून् अवरुन्द्धे ॥&lt;br&gt;&#xA;वडबानुशिशुर् भवति ।&lt;br&gt;&#xA;यश एवैकशफम् अवरुन्द्ध आरण्यानां पशूनां लोमानि भवन्त्य् आरण्यानां पशूनाम् अवरुद्ध्यै वृकलोमानि भवत्य् ओज एव जूतिम् आरण्याणां पशूनाम् अवरुन्द्धे व्याघ्रलोमानि भवन्ति मन्युम् एव राज्यम् आरण्यानां पशूनाम् अवरुन्द्धे सिᳪहलोमानि भवन्ति सह एवेशाम् आरण्यानां पशूनाम् अवरुन्द्धे ॥&lt;br&gt;&#xA;व्रीहिययश् च श्यामाकाश् च भवन्ति ।&lt;br&gt;&#xA;गोधूमाश् च कुवलानि चोपवाकाश् च बदराणि च यवाश् च कर्कन्धूनि शष्पाणि च तोक्मानि चोभयम् एव ग्राम्यं चान्नम् आरण्यं चावरुन्द्धे ऽथो उभयेनैवान्नेन यथारूपम् इन्द्रियं वीर्यम् आत्मन् धत्ते ॥&lt;br&gt;&#xA;सीसेन शष्पाणि क्रीणाति ।&lt;br&gt;&#xA;ऊर्णाभिस् तोक्मानि सूत्रैर् व्रीहीन् उभयोर् वा एतद् रूपम् अयसश् च हिरण्यस्य च यत् सीसम् उभयᳪ सौत्रामणीष्टिश् च पशुबन्धश् चोभयस्यावरुद्ध्यै ॥&lt;br&gt;&#xA;ऊर्णासूत्रेण क्रीणाति ।&lt;br&gt;&#xA;तद् वा एतत् स्त्रीणां कर्म यद् ऊर्णासूत्रं कर्म वा इन्द्रियं वीर्यं तद् एतद् उत्सन्नᳪ स्त्रीषु तद् यद् एवेन्द्रियं वीर्यम् उत्सन्नᳪ स्त्रीषु तद् एवावरुन्द्धे ॥&lt;br&gt;&#xA;तद् धैतद् अन्ये ऽध्वर्यवः ।&lt;br&gt;&#xA;सीसेन क्लीबाच् छष्पाणि क्रीणन्ति तत् तद् इति न वा एष स्त्री न पुमान् यत् क्लीबो नेष्टिर् न पशुबन्धः सौत्रामणीति वदन्तस् तद् उ तथा न कुर्याद् उभयं वै सौत्रामणीष्टिश् च पशुबन्धश् च व्यृद्धम् उ वा एतन् मनुष्येषु यत् क्लीबो यज्ञमुख एव ते यज्ञस्य व्यृद्धिं दधति ये तथा कुर्वन्ति सोमविक्रयिण एव क्रीणीयात् सोमो वै सौत्रामणी यज्ञमुख एव तत् सोमरूपं करोति यज्ञस्य समृद्ध्यै ॥&lt;br&gt;&#xA;शतातृण्णा कुम्भी भवति ।&lt;br&gt;&#xA;बहुधेव हि स व्यस्रवद् अथो शतोन्मानो वै यज्ञो यज्ञम् एवावरुन्द्धे सतं भवति सदेवावरुन्द्धे चप्यं भवत्य् अन्नाद्यस्यैवावरुद्ध्यै पवित्रं भवति पुनन्ति ह्य् एनं वालो भवति पाप्मनो व्यावृत्त्यै सुवर्णᳪ हिरण्यं भवति रूपस्यैवारुद्ध्यै शतमानं भवति शतायुर् वै पुरुषः शतेन्द्रिय आयुर् एवेन्द्रियं वीर्यम् आत्मन् धत्ते ॥&lt;br&gt;&#xA;आश्वत्थं पात्रं भवति ।&lt;br&gt;&#xA;अपचितिम् एवावरुन्द्ध औदुम्बरं भवत्य् उर्जम् एवावरुन्द्धे नैयग्रोधं भवति स्वधाम् एवावरुन्द्धे स्याल्यो भवन्ति पृथिव्या एवान्नाद्यम् अवरुन्द्धे ॥&lt;br&gt;&#xA;पालाशान्य् उपशयानि भवन्ति ।&lt;br&gt;&#xA;ब्रह्म वै पलाशो ब्रमणैव स्वर्गं लोकं जयत्य् अपाष्ठिहस्य पत्रे भवतस् त्विषिम् एव राज्यं वयसाम् अवरुन्द्धे षट्त्रिᳪशद् एतानि भवन्ति षट्त्रिᳪशदक्षरा वै बृहती बार्हताः पशवो बृहत्यैवास्मै पशून् अवरुन्द्धे ॥&lt;br&gt;&#xA;तद् आहुः ।&lt;br&gt;&#xA;अन्यदेवत्याः पशवो भवन्त्य् अन्यदेवत्याः पुरोडाशा विलोमैतत् क्रियते कथम् एतत् सलोम भवतीत्य् ऐन्द्रः पशूनाम् उत्तमो भवत्य् ऐन्द्रः पुरोडाशानां प्रथम इन्द्रियं वै वीर्यम् इन्द्र इन्द्रियेणैवास्मा इन्द्रियं वीर्यᳪ सन्दधातीन्द्रियेणेन्द्रियं वीर्यम् अवरुन्द्धे ॥&lt;br&gt;&#xA;सावित्रः पुरोडाशो भवति ।&lt;br&gt;&#xA;सवितृप्र्सूततायै वारुणो भवति वरुणो वा एतं गृह्णाति यः पाप्मना गृहीतो भवति वरुणेनैवैनं वरुण्यान् मुञ्चत्य् अन्त्यो भवत्य् अन्तत एवैनं वरुणपाशात् प्रमुञ्चति ॥&lt;br&gt;&#xA;एकादशकपाल ऐन्द्रो भवति ।&lt;br&gt;&#xA;एकादशाक्षरा वै त्रिष्टुब् इन्द्रियम् उ वै वीर्यं त्रिष्टुब् इन्द्रियस्यैव वीर्यस्यावरुद्ध्यै ॥&lt;br&gt;&#xA;द्वादशकपालः सावित्रो भवति ।&lt;br&gt;&#xA;द्वादश वै मासाः संवत्सरस्य संवत्सरं वा अन्नाद्यम् अन्वायत्तᳪ संवत्सराद् एवास्मा अन्न्नाद्यम् अवरुन्द्धे ॥&lt;br&gt;&#xA;दशकपालो वारुणो भवति ।&lt;br&gt;&#xA;दशाक्षरा वै विराड् अन्नं विराड् वरुणो ऽन्नपतिर् वरुणेनैवास्मा अन्नम् अवरुन्द्धे मध्यत एतैः पुरोडाशैः प्रचरति मध्यं वा एतेषां योनिः स्वाद् एवैनान् योनेः प्रजनयति ॥&lt;br&gt;&#xA;वडवानुशिशुर् दक्षिणा भवति ।&lt;br&gt;&#xA;उभयं वा एषा जनयत्य् अश्वं चाश्वतरं चोभयᳪ सौत्रामणीष्टिश् च पशुबन्धश् चोभयस्यैवावरुद्ध्यै ॥&lt;br&gt;&#xA;इन्द्रस्येन्द्रियम् अन्नस्य रस्ः ।&lt;br&gt;&#xA;सोमस्य भक्षᳪ सुरयासुरो नमुचिर् अहरत् सो ऽश्विनौ च सरस्वतीं चोपाधावच् छेपानो ऽस्मि नमुचये न त्वा दिवा न नक्तᳪ हनानि न दण्डेन न धन्वना न पृथेन न मुष्टिना न शुष्केण नार्द्रेणाथ म इदम् अहार्षीद् इदं म आजिहीर्षथेति ॥&lt;br&gt;&#xA;ते ऽब्रुवन् ।&lt;br&gt;&#xA;अस्तु नो ऽत्राप्य् अथाहरामेति सह न एतद् अथाहरतेत्य् अब्रवीद् इति ॥&lt;br&gt;&#xA;ताव् अश्विनौ च सरस्वती च अपां फेनं वज्रम् असिञ्चन् न शुष्को नार्द्र इति तेनेन्द्रो नमुचेर् आसुरस्य व्युष्टायाᳪ रात्राव् अनुदित आदित्ये न दिवा न नक्तम् इति शिर उदवासयत् ॥&lt;br&gt;&#xA;तस्माद् एतद् ऋषिनाभ्यनूक्तम् ।&lt;br&gt;&#xA;अपां फेनेन नमुचेः शिर इन्द्रोदवर्तयः विश्वा यद् अजय स्पॄध इति पाप्मा वै नमुचिः पाप्मानं वाव तद् द्विषन्तं भ्रातृव्यᳪ हत्वेन्द्रियं वीर्यम् अस्यावृङ्क्त स यो भ्रातृव्यवान्त् स्यात् स सौत्रामण्या यजेत पाप्मानम् एव तद् द्विषन्तं भ्रातृव्यᳪ हत्वेन्द्रियं वीर्यम् अस्य वृङ्क्ते तस्य शीर्षांश् छिन्ने लोइह्तमिश्रः सोमो ऽतिष्ठत् तस्माद् अबीभत्सन्त त एतद् अन्धसोर् विपानम् अपश्यन्त् सोमो राजामॄतᳪ सुत इति तेनैनᳪ स्वदयित्वात्मन्न् अदधत ॥&lt;br&gt;&#xA;स्वाद्वीं त्वा स्वादुनेति सुराᳪ सन्दधाति ।&lt;br&gt;&#xA;स्वदयत्य् एवैनां तीव्रां तीव्रेणेतीन्द्रियम् एवास्मिन् दधात्य् अमॄताम् अमॄतेनेत्य् आयुर् एवास्मिन् दधाति मधुमतीं मधुमतेति रसम् एवास्यां दधाति सृजामि सᳪ सोमेनेति सोमरूपम् एवैनां करोति ॥&lt;br&gt;&#xA;सोमो ऽस्य् अश्विभ्यां पच्यस्व ।&lt;br&gt;&#xA;सरस्वत्यै पच्यस्वेन्द्राय सुत्राम्णे पच्यस्वेत्य् एता वा एतं देवता अग्रे यज्ञँ समभरंस् ताभिर् एवैनँ सम्भरत्य् अथो एता एवैतद् देवता भागधेयेन समर्धयत्य् आसुनोति सुत्यायै तिस्रो रात्रीर् वसति तिस्रो हि रात्रीः सोमः क्रीतो वसति सोमरूपम् एवैनां करोति ॥&lt;br&gt;&#xA;द्वे वेदी भवतः ।&lt;br&gt;&#xA;द्वौ वाव लोकाव् इत्य् आहुर् देवलोकश् चैव पितृलोकश् चेत्य् उत्तरान्या भवति दक्षिणान्योत्तरो वै देवलोको दक्षिणः पितृलोक उत्तरयैव देवलोकम् अवरुन्द्धे दक्षिणया पितृलोकम् ॥&lt;br&gt;&#xA;पयश् च सुरा च भवतः ।&lt;br&gt;&#xA;सोमो वै पयो ऽन्नँ सुरा पयसैव सोमपीथम् अवरुन्द्धे सुरयान्नाद्यं क्षत्रं वै पयो विट् सुरा सुरां पूत्वा पयः पुनाति विश एव तत् क्षत्रं जनयति विशो हि क्षत्रं जायते ॥&lt;br&gt;&#xA;वायोः पूतः पवित्रेण ।&lt;br&gt;&#xA;प्रत्यङ्क् सोमो अतिद्रुत इति सोमातिपूतस्य पुनाति यथारूपम् एवैनं पुनातीन्द्रस्य युज्यः सखेति यद् एवास्य तेनेन्द्रियं वीर्यम् अतिक्रान्तं भवति तद् अस्मिन् पुनर् दधाति ॥&lt;br&gt;&#xA;वायोः पूतः पवित्रेण ।&lt;br&gt;&#xA;प्राङ्क् सोमो अतिद्रुत इति सोमवामिनः पुनाति यथारूपम् एवैनं पुनातीन्द्रस्य युज्यः सखेति यद् एवास्य तेनेन्द्रियं वीर्यम् अतिक्रान्तं भवति तद् अस्मिन् पुनर् दधाति ॥&lt;br&gt;&#xA;पुनाति ते परिस्रुतम् इति ।&lt;br&gt;&#xA;समृद्धिकामस्य पुनाति समृद्ध्यै सोमँ सूर्यस्य दुहितेति श्रद्धा वै सूर्यस्य दुहिता श्रद्धयैष सोमो भवति श्रद्धयैवैनँ सोमं करोति वारेण शश्वता तनेति वालेन ह्य् एषा पूयते ॥&lt;br&gt;&#xA;ब्रह्म क्षत्रं पवत इति पयः पुनाति ।&lt;br&gt;&#xA;ब्रह्मण एव तत् क्षत्रं जनयति ब्रह्मणो हि क्षत्रं जायते तेज इन्द्रियम् इति तेज एवास्मिन्न् इन्द्रियं वीर्यं दधाति सुरया सोम इति सुरया हि सोमः सुत आसुत इत्य् आसुताद् धि सूयते मदायेति मदाय वाव सोमो मदाय सुरोभाव् एव सोममदं च सुरामदं चावरुन्द्धे शुक्रेण देव देवताः पिपृग्धीति शुक्रेण देव देवताः प्रीणीहीत्य् एवैतद् आह रसेनान्नं यजमानाय धेहीति रसम् एवान्नं यजमाने दधाति पूर्वे पयोग्रहा गृह्यन्ते ऽपरे सुराग्रहा विशं तत् क्षत्रस्यानुवर्त्मानं करोति ॥&lt;br&gt;&#xA;कुविद् अङ्ग यवमन्तो यवं चिद् इति ।&lt;br&gt;&#xA;पयोग्रहान् गृह्णाति सोमाँशवो वै यवाः सोमः पयः सोमेनैवैनँ सोमं करोत्य् एकया गृह्णात्य् एकधैव यजमाने श्रियं दधाति श्रीर् हि पयः ॥&lt;br&gt;&#xA;नाना हि वां देवहितँ सदस्कृतम् इति ।&lt;br&gt;&#xA;सुराग्रहान् गृह्णाति नाना हि सोमश् च सुरा च देवहितम् इति देवहिते ह्य् एते नाना सदस्कृतम् इति द्वे हि वेदी भवतो मा सँसृक्षाथां परमे व्योमन्न् इति पाप्मनैवैनं व्यावर्तयति सुरा त्वम् असि शुष्मिणीति सुराम् एव सुरां करोति सोम एष इति सोमम् एव सोमं करोति मा मा हिँसीः स्वां योनिम् आविशन्तीति यथायोन्य् एवैनां व्यावर्तयत्य् आत्मनो ऽहिँसाया एकया गृह्णात्य् एकधैव यजमाने यशो दधाति यशो हि सुरा ॥&lt;br&gt;&#xA;क्षत्रं वै पयोग्रहाः ।&lt;br&gt;&#xA;विट् सुराग्रहा यद् अव्यतिषक्तान् गृह्णीयाद् विशं क्षत्राद् व्यवछिन्द्यात् क्षत्रं विशः पापवस्यसं कुर्याद् यज्ञस्य व्यृद्धिं व्यतिषक्तान् गृह्णाति विशम् एव क्षत्रेण सन्दधाति क्षत्रं विशा पापवस्यसस्य व्यावृत्त्यै यज्ञस्य समृद्ध्यै ॥&lt;br&gt;&#xA;प्राणा वै पयोग्रहाः ।&lt;br&gt;&#xA;शरीरँ सुराग्रहा यद् अव्यतिषक्तान् गृह्णीयाच् छरीरं प्राणेभ्यो व्यवछिन्द्यात् प्राणां छरीरात् प्रमायुको यजमानः स्याद् व्यतिषक्तान् गृह्णाति शरीरम् एव प्राणैः सन्दधाति प्राणाञ् छरीरेणाथो आयुर् एवास्मिन् दधाति तस्मात् सौत्रामण्येजानः सर्वम् आयुर् एत्य् अथो य एवम् एतद् वेद ॥&lt;br&gt;&#xA;सोमो वै पयोग्रहाः ।&lt;br&gt;&#xA;अन्नँ सुराग्रहा यत् पयोग्रहाश् च सुराग्रहाश् च गृह्यन्ते सोमपीथं चैवान्नाद्यं चावरुन्द्धे ॥&lt;br&gt;&#xA;पशवो वै पयोग्रहाः ।&lt;br&gt;&#xA;अन्नँ सुराग्रहा यत् पयोग्रहाश् च सुराग्रहाश् च गृह्यन्ते पशूंश् चैवान्नाद्यं चावरुन्द्धे ॥&lt;br&gt;&#xA;ग्राम्या वै पशवः पयोग्रहाः ।&lt;br&gt;&#xA;आरण्याः सुराग्रहा यत् पयोग्रहाश् च सुराग्रहाश् च गृह्यन्ते ग्राम्यांश् चैव पशून् आरण्यांश् चावरुन्द्धे ग्राम्येण चान्नेनारण्येन च पयोग्रहाञ् छ्रीणाति तस्माद् ग्राम्याणां पशूनां ग्राम्यं चैवान्नाद्यम् आरण्यं चावरुद्धम् ॥&lt;br&gt;&#xA;तद् आहुः ।&lt;br&gt;&#xA;एतस्यै वा एतद् अघलायै देवतायै रूपं यद् एते घोरा आरण्याः पशवो यद् एतेषां पशूनां लोमभिः पयोग्रहाञ् छ्रीणीयाद् रुद्रस्यास्ये पशून् अपिदध्याद् अपशुर् यजमानः स्याद् यन् न श्रीणीयाद् अनवरुद्धा अस्य पशवः स्यू रुद्रो हि पशूनाम् ईष्ट इति सुराग्रहान् एवैतेषां पशूनां लोमभिः श्रीणाति सुरायाम् एव तद् रौद्रं दधाति तस्मात् सुरां पीत्वा रौद्रमना अथो आरण्येष्व् एव पशुषु रुद्रस्य हेतिं दधाति ग्राम्याणां पशूनाम् अहिँसाया अवरुद्धा अस्य पशवो भवन्ति न रुद्रस्यास्ये पशून् अपिदधाति ॥&lt;br&gt;&#xA;या व्याघ्रं विषूचिका ।&lt;br&gt;&#xA;उभौ वॄकं च रक्षति श्येनं पतत्रिणँ सिँहँ सेमं पात्वँहसः ॥ यद् आपिपेष मातरं पुत्रः प्रमुदितो धयन् एतत् तद् अग्ने अनृणो भवाम्य् अहतौ पितरौ मयेति ॥&lt;br&gt;&#xA;अध्वर्युश् च प्रतिप्रस्थाता च ।&lt;br&gt;&#xA;जघनेन वेदिं प्राञ्चम् आवृत्तं यजमानँ श्येनपत्त्राभ्याम् ऊर्ध्वं चावाञ्चं च पावयतः प्राणोदानयोस् तद् रूपं प्राणोदानाव् एवावरुन्द्ध ऊर्ध्वश् च ह्य् अयम् अवाङ् च प्राण आत्मानम् अनुसञ्चरति सम्पॄच स्थ सं मा भद्रेण पृङ्क्तेति पयोग्रहान्त् सम्मृशति श्रियैवैनं यशसा समर्धयति विपॄच स्थ वि मा पाप्मना पृङ्क्तेति सुराग्रहान् पाप्मनैवैनं व्यावर्तयति ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/08/</guid>
      <description>&lt;p&gt;इन्द्रस्य वै यत्र ।&lt;br&gt;&#xA;इन्द्रियाणि वीर्याणि व्युदक्रामंस् तानि देवा एतेनैव यज्ञेन पुनः समदधुर् यत् पयोग्रहाश् च सुराग्रहाश् च गृह्यन्त इन्द्रियाण्य् एवास्मिंस् तद् वीर्याणि पुनः सन्दधत्य् उत्तरे ऽग्नौ पयोग्रहान् जुह्वति शुक्रेणैवैनं तत् सोमपीथेन समर्धयति ॥&lt;br&gt;&#xA;स जुहोति ।&lt;br&gt;&#xA;सुरावन्तं बर्हिषदᳪ सुवीरम् इति सुरावान् वा एष बर्हिषद् यज्ञो यत् सौत्रामणी बर्हिषैवैनं यज्ञेन समर्धयति यज्ञᳪ हिन्वन्ति महिषा नमोभिर् इत्य् ऋत्विजो वै महिषा यज्ञो नम ऋत्विग्भिर् एव यज्ञᳪ समर्धयति यज्ञेन यजमानं दधानाः सोमम् इति सोमपीथम् एवास्मिन् दधति दिवि देवतास्व् इति दिव्य् एवैनं देवतासु दधति मदेमेन्द्रम् इति मदाय वाव सोमो मदाय सुरोभाव् एव सोममदं च सुरामदं चावरुन्द्धे यजमानाः स्वर्का इत्य् अर्को वै देवानाम् अन्नम् अन्नं यज्ञो यज्ञेनैवैनम् अन्नाद्येन समर्धयति हुत्वा भक्षयन्ति समृद्धम् एवास्य तद् वर्धयन्ति ॥&lt;br&gt;&#xA;स भक्षयति ।&lt;br&gt;&#xA;यम् अश्विना नमुचेर् आसुराद् अधीत्य् अश्विनौ ह्य् एतं नमुचेर् अध्याहरताᳪ सरस्वत्य् असुनोद् इन्द्रियायेति सरस्वती ह्य् एतम् असुनोद् इन्द्रियायेमं तᳪ शुक्रं मधुमन्तम् इन्दुम् इति शुक्रो वा एष मधुमान् इन्दुर् यत् सोमः सोमᳪ राजानम् इह भक्षयामीति सोम एवास्य राजा भक्षितो भवति दक्षिणे ऽग्नौ सुराग्रहान् जुह्वति पाप्मनैवैनं तद् व्यावर्तयन्ति ॥&lt;br&gt;&#xA;स जुहोति ।&lt;br&gt;&#xA;यस् ते रसः सम्भृत ओषधीष्व् इत्य् अपां च वा एष ओषधीनां च रसो यत् सुरापां चैनम् एतद् ओषधीनां च रसेन समर्धयति सोमस्य शुष्मः सुरया सुतस्येति य एव सोमे शुष्मो यः सुरायां तम् एवावरुन्द्धे तेन जिन्व यजमानं मदेनेति तेन प्रीणीहि यजमानं मदेनेत्य् एवैतद् आह सरस्वतीम् अश्विनाव् इन्द्रम् अग्निम् इति देवताभिर् एव यज्ञᳪ समर्धयति देवताभिर् यज्ञन यजमानᳪ हुत्वा भक्षयन्ति व्यृद्धम् एवास्य तत् समर्धयति ॥&lt;br&gt;&#xA;स भक्षयति ।&lt;br&gt;&#xA;यद् अत्र रिप्तᳪ रसिनः सुतस्येति सुतासुतयोर् एव रसम् अवरुन्द्धे यद् इन्द्रो अपिबच् छचीभिर् इतीन्द्रो ह्य् एतद् अपिबच् छचीभिर् अहं तद् अस्य मनसा शिवेनेत्य् अशिव इव वा एष भक्षो यत् सुरा ब्राह्मणस्य शिवम् एवैनम् एतत् कृत्वात्मन् धत्ते सोमᳪ राजानम् इह भक्षयामीति सोम एवास्य राजा भक्षितो भवति ॥&lt;br&gt;&#xA;तद् धैतद् अन्ये ऽध्वर्यवः ।&lt;br&gt;&#xA;राजन्यं वा वैश्यं वा परिक्रीणन्ति स एतद् भक्षयिष्यतीति तद् उ तथा न कुर्याद् यो ह वा एतद् भक्षयति तस्य हैवं पित्q;न् पितामहान् एष सोमपीथो ऽन्वेति दक्षिणस्यैवाग्नेस् त्रीन् अङ्गारान् निर्वर्त्य बहिष्परिधि तद् एताभिर् व्याहृतिभिर् जुहुयात् ॥&lt;br&gt;&#xA;पितॄभ्यः स्वधायिभ्यः स्वधा नम इति ।&lt;br&gt;&#xA;पित्q;न् एव पितृलोके स्वधायां दधाति पितामहेभ्यः स्वधायिभ्यः स्वधा नम इति पितामहान् एव पितामहलोके स्वधायां दधाति प्रपितामहेभ्यः स्वधायिभ्यः स्वधा नम इति प्रपितामहान् एव प्रपितामहलोके स्वधायां दधाति ॥&lt;br&gt;&#xA;अप आनीय निनयति ।&lt;br&gt;&#xA;अक्षन् पितर इत्य् अन्नाद्यम् एवैषु दधात्य् अमीमदन्त पितर इति मदयत्य् एवैनान् अतीतृपन्त पितर इति तर्पयत्य् एवैनान् पितरः शुन्धध्वम् इत्य् अनुपूर्वम् एवैनान्त् सर्वान् पावयति पवित्रं वै सौत्रामणी ॥&lt;br&gt;&#xA;त्रिभिः पवित्रैः पावयन्ति ।&lt;br&gt;&#xA;त्रयो वा इमे लोकाः एभिर् एवैनं लोकैः पुनन्ति ॥&lt;br&gt;&#xA;पावमानीभिः पावयन्ति ।&lt;br&gt;&#xA;पवित्रं वै पावमान्यः पवित्रेणैवैनं पुनन्ति ॥&lt;br&gt;&#xA;तिसॄभिस्तिसृभिः पावयन्ति ।&lt;br&gt;&#xA;त्रयो वै प्राणाः प्राण उदानो व्यानस् तैर् एवैनं पुनन्ति ॥&lt;br&gt;&#xA;नवभिः पावयन्ति ।&lt;br&gt;&#xA;नव वै प्राणाः प्राणैर् एवैनं पुनन्ति प्राणेषु पुनः पूतं प्रतिष्ठापयन्ति ॥&lt;br&gt;&#xA;पवित्रेण पावयन्ति ।&lt;br&gt;&#xA;अजाविकस्य वा एतद् रूपं यत् पवित्रम् अजाविकेनैवैनं पुनन्ति ॥&lt;br&gt;&#xA;वालेन पावयन्ति ।&lt;br&gt;&#xA;गोऽश्वस्य वा एतद् रूपं यद् वालो गोऽश्वेनैवैनं पुनन्ति ॥&lt;br&gt;&#xA;हिरण्येन पावयन्ति ।&lt;br&gt;&#xA;देवानां वा एतद् रूपं यद् धिरण्यं देवानाम् एवैनं रूपेण पुनन्ति ॥&lt;br&gt;&#xA;सुरया पावयन्ति ।&lt;br&gt;&#xA;सुरा हि पूता पूतयैवैनं पुनन्ति तद् यथा सुरा पूयमाना बलसेन विविच्यत एवम् एवैतद् यजमानः सर्वस्मात् पाप्मनो निमुच्यते य एवं विद्वान्त् सौत्रामण्या यजते यो वैतद् एवं वेद ॥&lt;br&gt;&#xA;तद् आहुः ।&lt;br&gt;&#xA;याजयितव्यᳪ सौत्रामण्या३ न याजयितव्या३म् इत्य् अनन्तरायᳪ ह्य् एवास्मात् सर्वं पाप्मानम् अपघ्नन्तीति तद् उ ह स्माह रेवोत्तरा स्थपतिः पाटवश् चाक्रो ऽपि प्रदानं प्रदाय याजयितव्यम् एवात्मा वै यज्ञस्य यजमानो ऽङ्गान्य् ऋत्विजो यत्र वा आत्मा पूतः पूतानि तत्राङ्गान्य् उभय एव पुनत उभये पाप्मानम् अपघ्नते तस्माद् अप प्रदानं प्रदाय यजयितव्यम् एवेति ॥&lt;br&gt;&#xA;पितृलोकं वा एते ऽन्ववयन्ति ।&lt;br&gt;&#xA;ये दक्षिणे ऽग्नौ चरन्त्य् आज्याहुतिं जुहोति यज्ञो वा आज्यं यज्ञाद् एव यज्ञे प्रतितिष्ठन्ति ॥&lt;br&gt;&#xA;स जुहोति ।&lt;br&gt;&#xA;ये समानाः समनसः पितरो यमराज्ये तेषां लोकः स्वधा नमो यज्ञो देवेषु कल्पताम् इति पित्q;न् एव यमे परिददात्य् अथो पितृलोकम् एव जयति सर्वे यज्ञोपवीतानि कृत्वोत्तरम् अग्निम् उपसमायन्त्य् अयं वै लोक उत्तरो ऽग्निर् अस्मिन्न् एव लोके प्रतितिष्ठन्त्य् आज्याहुतिं जुहोति यज्ञो वा आज्यं यज्ञाद् एव यज्ञे प्रतितिष्ठन्ति ॥&lt;br&gt;&#xA;स जुहोति ।&lt;br&gt;&#xA;ये समानाः समनसो जीवा जीवेषु मामकाः ।&lt;br&gt;&#xA;तेषाᳪ श्रीर् मयि कल्पताम् अस्मिं लोके शतᳪ समा इति स्वानाम् एव श्रियम् अवरुन्द्धे ऽथो ज्योग्जीवातुम् एवैषु दधाति पयः समन्वारब्धेषु जुहोति प्राणो वा अन्नं पयः प्राण एवान्नाद्ये ऽन्ततः प्रतितिष्ठन्ति ॥&lt;br&gt;&#xA;स जुहोति ।&lt;br&gt;&#xA;द्वे सृती अशृणवं पित्qणाम् अहम् इति द्वे वाव सृती इत्य् आहुर् देवानां चैव पित्qणां चेति ताभ्याम् इदं विश्वम् एजत् समेतीति ताभ्याᳪ होदᳪ सर्वम् एजत् समेति यद् अन्तरा पितरं मातरं चेत्य् असौ वै पितेयं माताभ्याम् एव पित्q;न् देवलोकम् अपिनयत्य् एकाकी हुतोच्छिष्टं भक्षयत्य् एकधैव श्रियम् आत्मन् धत्ते श्रीर् हि पयः ॥&lt;br&gt;&#xA;स भक्षयति ।&lt;br&gt;&#xA;इदᳪ हविः प्रजननं मे अस्त्व् इति प्रजननᳪ हि यदि पयो यदि सोमो दशवीरम् इति प्राणा वै दश वीराः प्राणान् एवात्मन् धत्ते सर्वगणम् इत्य् अङ्गानि वै सर्वे गणा अङ्गान्य् एवात्मन् धत्ते स्वस्तय आत्मसनीत्य् आत्मानम् एव सनोति प्रजासनीति प्रजाम् एव सनोति पशुसनीति पशून् एव सनोति लोकसनीति लोकाय वै यजते नमेव जयत्य् अभयसनीति स्वर्गो वै लोको ऽभयᳪ स्वर्ग एव लोके ऽन्ततः प्रतितिष्ठत्य् अग्निः प्रजां बहुलां मे करोत्व् अन्नं पयो रेतो ऽस्मासु धत्तेति तद् य एवैनम् एते याजयन्ति तान् एतद् आहैतन् मयि सर्वं धत्तेति हिरण्येन मार्जयन्ते ऽमॄतं वै हिरण्यम् अमॄत एवान्ततः प्रतितिष्ठन्ति ॥&lt;br&gt;&#xA;प्रजापतिर् यज्ञम् असृजत ।&lt;br&gt;&#xA;तम् आहरत् तेनायजत तेनेष्ट्वा रिरिचान इवामन्यत स एतं यज्ञक्रतुम् अपश्यत् सौत्रामणीं तेनायजत ततो वै स पुनर् आप्यायत रिच्यत इव वा एष यः सोमेन यजते वीव ह्य् अस्य वित्तं वेदो हरन्ति ॥&lt;br&gt;&#xA;सोमेनेष्ट्वा सौत्रामण्या यजेत ।&lt;br&gt;&#xA;यथा धेनुर् दुग्धा पुनर् आप्यायेतैवᳪ हैव पुनर् आप्यायत आ प्रजया पशुभिः प्यायते प्रत्य् अस्मिं लोके तिष्ठत्य् अभि स्वर्गं लोकं जयति य एवं विद्वान्त् सौत्रामण्या यजते यो वैतद् एवं वेद ॥&lt;br&gt;&#xA;तद् धैतत् पप्रछ ।&lt;br&gt;&#xA;सुप्ला सार्ञ्जयः प्रतीदर्शमैभावतं यन् न दीक्षयेव दीक्षते न सोमाᳪशव इव न्युप्यन्ते ऽथ कथᳪ सौत्रामणी सोमयज्ञो भवतीति ॥&lt;br&gt;&#xA;स होवाच ।&lt;br&gt;&#xA;शिरो वा एतद् यज्ञस्य यद् व्रतम् आत्मा दीक्षैतत् खलु वै व्रतस्य रूपं यत् सत्यम् एतद् दीक्षायै यच् छ्रद्धा मनो यजमानस्य रूपं वाग् यज्ञस्येति ॥&lt;br&gt;&#xA;स यद् वाचा व्रतम् उपैति ।&lt;br&gt;&#xA;आत्मन्य् एवैतद् यज्ञस्य शिरः प्रतिदधाति सत्यᳪ श्रद्धायां दधाति यजमानं यज्ञे ॥&lt;br&gt;&#xA;तस्माद् एतस्य यज्ञस्य ।&lt;br&gt;&#xA;व्रतम् एव दीक्षा वॄषो वै व्रतं योषा दीक्षा वॄषा सत्यं योषा श्रद्धा वॄषा मनो योषा वाग् वॄषा पत्न्यै यजमानस् तस्माद् यत्रैव पतिस् तत्र जायाथो यज्ञमुख एव तन् मिथुनानि करोति प्रजात्यै ॥&lt;br&gt;&#xA;एते खलु वा एतस्य यज्ञस्य ।&lt;br&gt;&#xA;सोमाᳪशव इत्य् आहुर् यच् छष्पाणि तोक्मानि लाजा इति ॥&lt;br&gt;&#xA;प्रातःसवनस्यैतद् रूपम् ।&lt;br&gt;&#xA;यच् छष्पाण्य् अयं वै लोकः प्रातःसवनᳪ स आश्विन आश्विनेन पयसा प्रथमाᳪ रात्रिं परिषिञ्चति स्वेनैवैनम् एतल् लोकेन स्वया देवतया स्वेन रूपेण प्रातःसवनेन समर्धयति ॥&lt;br&gt;&#xA;माध्यन्दिनस्यैतत् सवनस्य रूपम् ।&lt;br&gt;&#xA;यत् तोक्मान्य् अन्तरिक्षं वै माध्यन्दिनᳪ सवनं तत् सारस्वतᳪ सारस्वतेन पयसा द्वितीयाᳪ रात्रिं परिषिञ्चति स्वेनैवैनम् एतल् लोकेन स्वया देवतया स्वेन रूपेण माध्यन्दिनेन सवनेन समर्धयति ॥&lt;br&gt;&#xA;तृतीयसवनस्यैतद् रूपम् ।&lt;br&gt;&#xA;यल् लाजा द्यौर् वै तृतीयसवनᳪ सैन्द्र्यैन्द्रेण पयसा तृतीयाᳪ रात्रिं परिषिञ्चति स्वेनैवैनम् एतल् लोकेन स्वया देवतया स्वेन रूपेण तृतीयसवनेन समर्धयति ॥&lt;br&gt;&#xA;एकस्यै दुग्धेन ।&lt;br&gt;&#xA;प्रथमाᳪ रात्रिं परिषिञ्चति द्वयोर् दुग्धेन द्वितीयां तिसृणां दुग्धेन तृतीयां यथारूपम् एवैनं यथादेवतᳪ सवनैः समर्धयति ॥&lt;br&gt;&#xA;परीतो षिञ्चता सुतम् इति ।&lt;br&gt;&#xA;परिषिञ्चति सुत्यायै सोमो य उत्तमᳪ हविर् इत्य् उत्तमं वा एतद् धविर् यत् सोम उत्तमम् एवैनᳪ हविष् करोति दधन्वा यो नर्यो अप्स्व् अन्तरेत्य् अद्भिश् च ह्य् एषो ऽन्तरेण च सूयते सुषाव सोमम् अद्रिभिर् इत्य् अद्रिभिर् वै सोमः सूयते ऽद्रिभिर् एवैनᳪ सुनोति सोमसुत्यायै ॥&lt;br&gt;&#xA;तद् आहुः ।&lt;br&gt;&#xA;उभयोर् वा एतद् रूपᳪ सुतस्य चासुतस्य व यत् सौत्रामण्य् अपाम् एष ओषधीनाᳪ रसो यत् पयस् तत् सुतस्य रूपम् अन्नस्यैष रसो यत् परिस्रुत् तद् आसुतस्य रूपम् उभाभ्याम् एवैनँ सवाभ्याँ सुनोत्य् उभाभ्याँ सवाभ्याम् अवरुन्द्धे ॥&lt;br&gt;&#xA;तद् आहुः ।&lt;br&gt;&#xA;यद् ग्रावभिः सोमः सूयते ऽथ कथँ सौत्रामणीति प्रैषाप्रीभिर् इति ब्रूयाद् बार्हता वै प्रैषा बार्हता ग्रावाणो ग्रावभिर् वै सोमः सूयते ग्रावभिर् एवैनँ सुनोति सोमसुत्यायै ॥&lt;br&gt;&#xA;सर्वे पयस्वन्तो भवन्ति ।&lt;br&gt;&#xA;पयसा हि सूयते सर्वे सोमवन्तो भवन्ति सोमरूपतायै सर्वे परिस्रुन्मन्तो भवन्ति परिस्रुता हि सूयते सर्वे घृतवन्तो भवन्त्य् एतद् वै प्रत्यक्षाद् यज्ञरूपं यद् घृतं प्रत्यक्षाद् एवैनं यज्ञरूपं करोति सर्वे मधुमन्तो भवन्त्य् एतद् वै प्रत्यक्षात् सोमरूपं यन् मधु प्रत्यक्षाद् एवैनँ सोमरूपं करोति ॥&lt;br&gt;&#xA;सर्व आश्विना भवन्ति ।&lt;br&gt;&#xA;भैषज्याय सर्वे सारस्वता अन्नाद्यस्येवावरुद्ध्यै सर्व ऐन्द्रा इन्द्रियस्यैव वीर्यस्यावरुद्ध्यै ॥&lt;br&gt;&#xA;यद् व् एव सर्व आश्विना भवन्ति ।&lt;br&gt;&#xA;सर्वे सारस्वताः सर्व ऐन्द्रा एता वा एतं देवता अग्रे यज्ञँ समभरंस् ताभिर् एवैनँ सम्भरत्य् अथो एता एवैतद् देवता भागधेयेन समर्धयति ॥&lt;br&gt;&#xA;सन्तता याज्यापुरोऽनुवाक्या भवन्ति ।&lt;br&gt;&#xA;समानदेवत्याः प्रजानाँ सन्तत्या अव्यवच्छेदाय सर्वा आश्विन्यो भवन्ति सर्वाः सारस्वत्यः सर्वा ऐन्द्र्यः समानी बन्धुता ॥&lt;br&gt;&#xA;अनुष्टुभ आप्रियो भवन्ति वाग्वा अनुष्टुब्वाचो वै सोमः सूयते वाचैवैनँ सुनोति सोमसुत्यायै सर्वा आश्विन्यो भवन्ति सर्वाः सारस्वत्यः सर्वा ऐन्द्र्यः समानी बन्धुता ॥&lt;br&gt;&#xA;जागता अनुप्रैषा भवन्ति ।&lt;br&gt;&#xA;इयं वै जगत्यनया वै सोमः सूयते ऽनयैवैनँ सुनोति सोमसुत्यायै सर्व आश्विना भवन्ति सर्वे सारस्वताः सर्व ऐन्द्राः समानी बन्धुता ॥&lt;br&gt;&#xA;स वा एष प्रत्यक्षात् सोमयज्ञ एव यत् सौत्रामणी ।&lt;br&gt;&#xA;तं यद्य् एकाकी यजमानो भक्षयेद् इष्टिर् वैव स्यात् पशुबन्धो वा सर्व ऋत्विजो भक्षयन्ति सर्वे वा ऋत्विजः सोमं भक्षयन्ति सोमरूपतायै ॥&lt;br&gt;&#xA;आश्विनम् अध्वर्यवो भक्षयन्ति ।&lt;br&gt;&#xA;अश्विनौ वै देवानाम् अध्वर्यू स्वम् एवैतद् भागधेयह्ँ स्व आयतने भक्षयन्ति ॥&lt;br&gt;&#xA;सारस्वतँ होता ब्रह्मा मैत्रावरुणः ।&lt;br&gt;&#xA;वाग् वै यज्ञस्य होता हॄदयं ब्रह्मा मनो मैत्रावरुणः स्वम् एवैतद् भागधेयह्ँ स्व आयतने भक्षयन्ति ॥&lt;br&gt;&#xA;ऐन्द्रं यजमानो भक्षयति ।&lt;br&gt;&#xA;ऐन्द्रो वा एष यज्ञो यत् सौत्रामणीन्द्रायतन एष एतर्हि यो यजते स्वम् एवैतद् भागधेयँ स्व आयतने भक्षयति ॥&lt;br&gt;&#xA;चक्षुर् वा आश्विनो ग्रहः ।&lt;br&gt;&#xA;प्राणः सारस्वतो वाग् ऐन्द्र आश्विनात् सारस्वते ऽवनयति चक्षुर् एवास्य तत् प्राणैः सन्दधाति सारस्वताद् ऐन्द्रे प्राणान् एवास्य तद् वाचा सन्दधात्य् अथो प्राणान् एवास्य तद् वाचि प्रतिष्ठापयति तस्मात् सर्वे प्राणा वाचि प्रतिष्ठिताः ॥&lt;br&gt;&#xA;त्रय आश्विनं भक्षयन्ति ।&lt;br&gt;&#xA;अध्वर्युः प्रतिप्रस्थाताग्नीध्रस् त्रिवॄद् वा इदं चक्षुः शुक्लं कृष्णं कनीनका यथारूपम् एवास्मिंश् चक्षुर् दधाति ॥&lt;br&gt;&#xA;त्रयः सारस्वतँ ।&lt;br&gt;&#xA;होता ब्रह्मा मैत्रावरुणस् त्रेधाविहितो वा अयं प्राणः प्राण उदानो व्यान इति यथारूपम् एवास्मिन् प्राणं दधाति ॥&lt;br&gt;&#xA;एकाक्यैन्द्रं यजमानो भक्षयति ।&lt;br&gt;&#xA;एकधा वा एषा प्राणानाँ श्रीर् यद् वाग् एकधैव वाचँ श्रियम् आत्मन् धत्ते तस्मात् सौत्रामण्येजान एकधा स्वानाँ श्रेष्ठो भवत्य् अथो य एवम् एतद् वेद ॥&lt;br&gt;&#xA;ऋतवो वा ऋत्विजः ।&lt;br&gt;&#xA;मासा भक्षाः षड् ऋत्विजो भक्षयन्ति षड् वा ऋतव ऋत्विग्भिर् एवर्तून् अवरुन्द्धे ॥&lt;br&gt;&#xA;द्वादश भक्षा भवन्ति ।&lt;br&gt;&#xA;द्वादश मासा भक्षैर् एव मासान् अवरुन्द्धे पुनःपुनर् अभिनिर्वर्तम् ऋत्विजो भक्षयन्ति तस्माद् ऋतवश् च मासाश् चान्योऽन्यम् अभिनिवर्तन्ते ॥&lt;br&gt;&#xA;त्रयोदशं यजमानो भक्षयति ।&lt;br&gt;&#xA;यो ह वा एष त्रयोदशो मास एष एव प्रत्यक्षात् संवत्सर एतम् एवाप्त्वावरुन्द्धे स वा एष संवत्सर एव यत् सौत्रामणी तेन सर्वं जयति सर्वम् अवरुन्द्धे ॥&lt;br&gt;&#xA;त्रयः पशवो भवन्ति ।&lt;br&gt;&#xA;त्रयो वा इमे लोका इमान् एव तैर् लोकान् अवरुन्द्ध इमम् एव लोकम् आश्विनेनान्तरिक्षँ सारस्वतेन दिवम् ऐन्द्रेण यथारूपम् एव यथादेवतम् इमां लोकान् जयति चाव च रुन्द्धे ॥&lt;br&gt;&#xA;त्रयः पुरोडाशा भवन्ति ।&lt;br&gt;&#xA;त्रयो वा ऋतव ऋतून् एवैतैर् अवरुन्द्धे ग्रीष्मम् एवैन्द्रेण वर्षाः सावित्रेण हेमन्तं वारुणेन यथारूपम् एव ययादेवतम् ऋतून् जयति चाव च रुन्द्धे ॥&lt;br&gt;&#xA;षड् ग्रहा भवन्ति ।&lt;br&gt;&#xA;षड् वा ऋतव ऋतून् एवैतैर् अवरुन्द्धे वसन्तग्रीष्माव् एवाश्विनाभ्यां वर्षाशरदौ सारस्वताभ्याँ हेमन्तशिशिराव् ऐन्द्राभ्यां यथारूपम् एव यथादेवतम् ऋतून् जयति चाव च रुन्द्धे ॥&lt;br&gt;&#xA;सन्तता याज्यापुरोऽनुवाक्या भवन्ति ।&lt;br&gt;&#xA;समानदेवत्या ऋतूनाँ सन्तत्या अव्यवच्छेदाय सर्वाः पुरोऽनुवाक्या भवन्ति सर्वा याज्यास् तस्माद् ऋतवः सर्वे पराञ्चः सर्वे प्रत्यञ्चः सर्वाः प्रथमा भवन्ति सर्वा मध्यमाः सर्वा उत्तमास् तस्माद् ऋतवः सर्वे प्रथमाः सर्वे मध्यमाः सर्व उत्तमाः सर्वेषां ग्रहाणां द्वे याज्यापुरोऽनुवाक्ये भवतो ऽहोरात्रयोस् तद् रूपम् अहोरात्रे एवावरुन्द्धे तस्माद् ऋतवश् च मासाश् चाहोरात्रयोर् एव प्रतिष्ठिताः ॥&lt;br&gt;&#xA;स वा एष संवत्सर एव यत् सौत्रामणी ।&lt;br&gt;&#xA;चन्द्रमा एव प्रत्यक्षाद् आदित्यो यजमानस् तस्येयम् एव पृथिवी वेदिर् अन्तरिक्षम् उत्तरवेदिर् द्यौर् बर्हिर् दिश ऋत्विजो वनस्पतय इध्म आप आज्यम् ओषधय आहुतयो ऽग्निर् एवाग्निः संवत्सरः सँस्था तद् वा इदँ सर्वँ संवत्सर एव यद् इदं किं च तस्मात् सौत्रामण्येजानः सर्वं जयति सर्वम् अवरुन्द्धे ॥&lt;br&gt;&#xA;त्वष्टा हतपुत्रः ।&lt;br&gt;&#xA;अभिचरणीयम् अपेन्द्रँ सोमम् आहरत् तस्येन्द्रो यज्ञवेशसं कृत्वा प्रासहा सोमम् अपिबत् स विष्वङ् व्यार्छत् तस्य मुखात् प्राणेभ्यः श्रीयशसान्य् ऊर्ध्वान्य् उदक्रामंस् तानि पशून् प्राविशंस् तस्मात् पशवो यशो यशो ह भवति य एवं विद्वान्त् सौत्रामण्याभिषिच्यते ॥&lt;br&gt;&#xA;ततो ऽस्मा एतम् अश्विनौ च सरस्वती च ।&lt;br&gt;&#xA;यज्ञँ समभरन्त् सौत्रामणीं भैषज्याय तयैनम् अभ्यषिञ्चंस् ततो वै स देवानाँ श्रेष्ठो ऽभवच् छ्रेष्ठः स्वानां भवति य एनयाभिषिच्यते ॥&lt;br&gt;&#xA;कृष्णाजिने ऽभिषिञ्चति ।&lt;br&gt;&#xA;यज्ञो वै कृष्णाजिनं यज्ञ एवैनम् एतद् अभिषिञ्चति लोमतश् छन्दाँसि वै लोमानि छन्दःस्व् एवैनम् एतद् अभिषिञ्चति ॥&lt;br&gt;&#xA;आसन्द्याम् अभिषिञ्चति ।&lt;br&gt;&#xA;आसन्दीसद् वै साम्राज्यँ साम्राज्येनैवैनँ साम्राज्यं गमयति ॥&lt;br&gt;&#xA;औदुम्बरी भवति ।&lt;br&gt;&#xA;ऊर्ग् वा उदुम्बर ऊर्ज्य् एवाध्यभिषिच्यते जानुसमिता भवति जानुसम्मितो वा अयं लोको ऽस्मा उ वै लोकाय क्षत्रियो ऽभिषिच्यते क्षत्रम् उ वा एष भवति यः सौत्रामण्याभिषिच्यते तस्माज् जानुसम्मितापरिमिता तिरश्ची ॥&lt;br&gt;&#xA;राष्ट्रं वा आसन्दी ।&lt;br&gt;&#xA;अपरिमितसमृद्धम् उ वै राष्ट्रं मुञ्जविवयना भवति यज्ञिया हि मुञ्जा द्वा उत्तरस्यां वेद्यां पादौ भवतो द्वौ दक्षिणस्याम् अयं वै लोक उत्तरा वेदिर् दक्षिणा पितृलोकस् तद् एनम् उभयोर् लोकयोर् अध्य् अभिषिञ्चति ॥&lt;br&gt;&#xA;एतद् ध स्म वै तद् विद्वान् आह ।&lt;br&gt;&#xA;गौरीवितिः शाक्त्यः क्षत्रम् इवाह किल वयम् अमुष्मिं लोके भविता स्म इति शश्वद् धास्मा ऋषभो याज्ञतुरः प्रोवाच श्विक्नानाँ राजा ॥&lt;br&gt;&#xA;स आसन्दीम् आस्तृणाति ।&lt;br&gt;&#xA;क्षत्रस्य योनिर् असि क्षत्रस्य नाभिर् असीति क्षत्रस्य वा एषा योनिः क्षत्रस्य नाभिः ॥&lt;br&gt;&#xA;अथैनां कृष्णाजिनेनास्तृणाति ।&lt;br&gt;&#xA;मा त्वा हिँसीन् मा मा हिँसीर् इति यज्ञो वै कृष्णाजिनं यज्ञस्य चैवात्मनश् चाहिँसायै ॥&lt;br&gt;&#xA;अथाधिरोहति ।&lt;br&gt;&#xA;वारुण्यर्चा वरुणो वै देवानाँ राजा स्वयैवैनम् एतद् देवतयाभिषिञ्चति निषसाद धृतव्रतो वरुणः पस्त्यास्व् आ ।&lt;br&gt;&#xA;साम्राज्याय सुक्रतुर् इति ॥&lt;br&gt;&#xA;अथ सुवर्णरजतौ रुक्मौ व्युपास्यति ।&lt;br&gt;&#xA;मृत्योः पाहि विद्योत् पाहीति वॄष्टिर् वै विराट् तस्या एते घोरे तन्वौ विद्युच् च ह्रादुनिश् च ततः सुवर्ण एव रुक्मो विद्युतो रूपँ रजतो ह्रादुनेस् ताभ्याम् एवास्मै देवताभ्याँ शर्म यछति तस्मात् सौत्रामण्येजानस्यैताभ्यां देवताभ्यां न शङ्का भवत्य् अथो य एवम् एतद् वेद ॥&lt;br&gt;&#xA;पशूनां वसयाभिषिञ्चति ।&lt;br&gt;&#xA;श्रीर् वै पशूनां वसा श्रियैवैनम् एतत् पशूनाँ रसेनाभिषिञ्चत्य् अथो परमं वा एतद् अन्नाद्यं यद् वसा परमेणैवैनम् एतद् अन्नाद्येनाभिषिञ्चति ॥&lt;br&gt;&#xA;शफग्रहा भवन्ति ।&lt;br&gt;&#xA;शफैर् वै पशवः प्रतितिष्ठन्ति प्रतिष्ठाम् एवैनं गमयति त्रयस्त्रिँशद् ग्रहा भवन्ति त्रयस्त्रिँशद् वै सर्वा देवताः सर्वाभिर् एवैनम् एतद् देवताभिर् अभिषिञ्चति जगतीभिर् जुहोति जागता वै पशवो जगत्यैवास्मै पशून् अवरुन्द्धे षोडशभिर् ऋग्भिर् जुहोति षोडशकला वै पशवो ऽनुकलम् एवास्मिन् छ्रियं दधति ॥&lt;br&gt;&#xA;सीसेन तन्त्रं मनसा मनीषिण इति ।&lt;br&gt;&#xA;द्वौद्वौ समासँ हुत्वा सते सँस्रवान्त् समवनयत्य् अहोरात्राण्य् एवैतद् अर्धमासान् मासान् ऋतून्त् संवत्सरे प्रतिष्ठापयति तानीमान्य् अहोरात्राण्य् अर्धमासा मासा ऋतवः संवत्सरे प्रतिष्ठिताः ॥&lt;br&gt;&#xA;वैतसः सतो भवति ।&lt;br&gt;&#xA;अप्सुयोनिर् वै वेतस आपो वै सर्वा देवताः सर्वाभिर् एवैनम् एतद् देवताभिर् अभिषिञ्चति ॥&lt;br&gt;&#xA;सर्वसुरभ्य् उन्मर्दनं भवति ।&lt;br&gt;&#xA;परमो वा एष गन्धो यत् सर्वसुरभ्य् उन्मर्दनं गन्धेनैवैनम् एतद् अभिषिञ्चति ॥&lt;br&gt;&#xA;पुरस्ताद् प्रत्यङ्ङ् अभिषिञ्चति ।&lt;br&gt;&#xA;पुरस्ताद् धि प्रत्यग् अन्नम् अद्यते शीर्षतः शीर्षतो ह्य् अन्नम् अद्यत आ मुखाद् अन्ववस्रावयति मुखेन ह्य् अन्नम् अद्यते सर्वतः परिक्रामँ सर्वाभ्य एवास्मिन्न् एतद् दिग्भ्यो ऽन्नाद्यं दधाति तस्मात् सौत्रमण्येजानस्य सर्वासु दिक्ष्व् अन्नाद्यम् अवरुद्धं भवत्य् अथो य एवम् एतद् वेद ॥&lt;br&gt;&#xA;आश्विनेन प्रथमेन यजुषाभिषिञ्चति ।&lt;br&gt;&#xA;अथ सारस्वतेनाथैन्द्रेणैताभिर् एवैनम् एतद् देवताभिर् अभिषिञ्चति तँ हैक एताभिश् च देवताभिर् अभिषिञ्चन्ति भूर् भुवः स्वर् इत्य् एताभिर् उ च व्याहृतिभिर् एता वै व्याहृतय इदँ सर्वं तद् एनम् अनेन सर्वेणाभिषिञ्चाम इति न तथा कुर्याद् एताभिर् एवैनं देवताभिर् अभिषिञ्चेद् एता उ ह्य् एव देवता इदँ सर्वम् ॥&lt;br&gt;&#xA;पुरस्तात् स्विष्टकॄतो ऽभिषिञ्चति ।&lt;br&gt;&#xA;क्षत्रं वै स्विष्टकॄत् क्षत्रेणैवैनम् एतद् अभिषिञ्चत्य् अन्तरा वनस्पतिं च स्विष्टकॄतं चाभिषिञ्चति सोमो वै वनस्पतिर् अग्निः स्विष्टकॄद् अग्नीषोमाभ्याम् एवैनम् एतत् परिगॄह्याभिषिञ्चति तस्माद् ये चैतद् विदुर् ये च न त आहुः क्षत्रियो वाव क्षत्रियस्याभिषेक्तेति ॥&lt;br&gt;&#xA;अथैनं जानुमात्रे धारयन्ति ।&lt;br&gt;&#xA;अथ नाभिमात्रे ऽथ मुखमात्र एष्व् एवास्मा एतल् लोकेष्व् आयतनानि कल्पयत्य् अभिषेको वा एष यद् वाजपेयम् अभिषेकः सौत्रामणी तद् यथैवादो वाजपेये यूपँ रोहति तद् एवैतद् रूपं क्रियते ॥&lt;br&gt;&#xA;तद् आहुः ।&lt;br&gt;&#xA;प्रेव वा एषो ऽस्माल् लोकाच् च्यवते यः सौत्रामण्याभिषिच्यत इति कृष्णाजिने प्रत्यवरोहति यज्ञो वै कृष्णाजिनं यज्ञ एवान्ततः प्रतितिष्ठति ॥&lt;br&gt;&#xA;प्रति क्षत्रे प्रति तिष्ठामि राष्ट्र इति ।&lt;br&gt;&#xA;क्षत्र एव राष्ट्रे प्रतितिष्ठति क्षत्राद् राष्ट्राद् अप्रभ्रँशाय प्रत्य् अश्वेषु प्रति तिष्ठामि गोष्व् इति गोऽश्व एव प्रतितिष्ठैत् गोऽश्वाद् अप्रभ्रँशाय प्रत्य् अङ्गेषु प्रति तिष्ठाम्य् आत्मन्न् इत्य् अङ्गेष्व् एवात्मन् प्रतितिष्ठत्य् अङ्गेभ्य आत्मनो ऽप्रभ्रँशाय प्रति प्राणेषु प्रतितिष्ठामि पुष्ट इति प्राणेष्व् एव पुष्टे प्रतितिष्ठति प्राणेभ्यः पुष्टाद् अप्रभ्रँशाय प्रति द्यावापृथिव्योः प्रतितिष्ठामि यज्ञ इति तद् अनयोर् द्यावापृथिव्योः प्रतितिष्ठति ययोर् इदँ सर्वम् अधि ॥&lt;br&gt;&#xA;अथ साम गायति ।&lt;br&gt;&#xA;क्षत्रं वै साम क्षत्रेणैवैनम् एतद् अभिषिञ्चत्य् अथो साम्राज्यं वै साम साम्राज्येनैवैनँ साम्राज्यं गमयति सर्वेषां वा एष वेदानाँ रसो यत् साम सर्वेषाम् एवैनम् एतद् वेदानाँ रसेनाभिषिञ्चति ॥&lt;br&gt;&#xA;बृहत्यां गायति ।&lt;br&gt;&#xA;बृहत्यां वा असाव् आदित्यः श्रियां प्रतिष्ठायां प्रतिष्ठितस् तपति बृहत्याम् एवैनम् एतच् छ्रियां प्रतिष्ठायां प्रतिष्ठापयति ॥&lt;br&gt;&#xA;ऐन्द्र्यां बृहत्यां गायति ।&lt;br&gt;&#xA;ऐन्द्रो वा एष यज्ञो यत् सौत्रामणीन्द्रायतन एष एतर्हि यो यजते स्व एवैनम् एतद् आयतने ऽभिषिञ्चति ॥&lt;br&gt;&#xA;अथ यस्मात् सँशानानि नाम ।&lt;br&gt;&#xA;एतैर् वै सामभिर् देवा इन्द्रम् इन्द्रियाय वीर्याय समश्यंस् तथो एवैतम् ऋत्विजो यजमानम् एतैर् एव सामभिर् इन्द्रियाय वीर्याय सँश्यन्ति सँश्रवसे विश्रवसे स्तयश्रवसे श्रवस् इति सामानि भवन्त्य् एष्व् एवैनम् एतल् लोकेषु श्रावयन्ति चतुर्निधनं भवति चतस्रो वै दिशः सर्वास्व् एवैनम् एतद् दिक्षु प्रतिष्ठापयन्ति सर्वे निधनम् उपावयन्ति संविदाना एवास्मिञ् छ्रियं दधति ॥&lt;br&gt;&#xA;तद् आहुः ।&lt;br&gt;&#xA;यद् एतत् साम गीयते ऽथ क्वैतस्य सामन् उक्थं का प्रतिष्ठा व्यृद्धँ हि तद् यत् स्तुतम् अननुशस्तम् इति ॥&lt;br&gt;&#xA;त्रया देवा एकादशेति ।&lt;br&gt;&#xA;एतद् वा एतस्य साम्न उक्थम् एष प्रतिष्ठा ॥&lt;br&gt;&#xA;अथो त्रया देवा एकादशेति त्रयस्त्रिँशं ग्रहं जुहोति त्रया हि देवा एकादश त्रयस्त्रिँशाः सुराधस इत्य् एवैतद् आह देवस्य सवितुः सव इति देवेन सवित्रा प्रसूता इत्य् एवैतद् आह देवा देवैर् अवन्तु मेति देवा ह्य् एतं देवैर् अभिषिञ्चन्ति ॥&lt;br&gt;&#xA;प्रथमा द्वितीयैर् इति प्रथमा ह्य् एतं द्वितीयैर् अभिषिञ्चन्ति द्वितीयास् तृतीयैर् इति द्वितीया ह्य् एतं तृतीयैर् अभिषिञ्चन्ति तृतीयाः सत्येनेति तृतीया ह्य् एतँ सत्येनाभिषिञ्चन्ति सत्यं यज्ञेनेति सत्यँ ह्य् एतं यज्ञेनाभिषिञ्चति यज्ञो यजुर्भिर् इति यज्ञो ह्य् एतं यजुर्भिर् अभिषिञ्चति यजूँषि सामभिर् इति यजूँषि ह्य् एतँ सामभिर् अभिषिञ्चन्ति सामान्य् ऋग्भिर् इति सामानि ह्य् एतम् ऋग्भिर् अभिषिञ्चन्त्य् ऋचः पुरोऽनुवाक्याभिर् इत्य् ऋचो ह्य् एतं पुरोऽनुवाक्याभिर् अभिषिञ्चन्ति पुरोऽनुवाक्या याज्याभिर् इति पुरोऽनुवाक्या ह्य् एतं याज्याभिर् अभिषिञ्चन्ति याज्या वषट्कारैर् इति याज्या ह्य् एतं वषट्कारैर् अभिषिञ्चन्ति वषट्कारा आहुतिभिर् इति वषट्कारा ह्य् एतम् आहुतिभिर् अभिषिञ्चन्त्य् आहुतयो मे कामान्त् समर्धयन्तु भूः स्वाहेति तद् एनम् एताभिर् देवताभिः परोऽवरम् अभिषिच्याथास्मा आहुतिभिः सर्वान् कामान्त् समर्धयत्य् अथर्त्विक्षूपहवम् इष्ट्वा भक्षयत्य् ऋतवो वा ऋत्विज ऋतुष्व् एवैतद् उपहवम् इछते ॥&lt;br&gt;&#xA;स भक्षयति ।&lt;br&gt;&#xA;लोमानि प्रयतिर् मम त्वङ् म आनतिर् आगतिः ।&lt;br&gt;&#xA;माँसं म उपनतिर् वस्व् अस्थि मज्जा म आनतिर् इति प्रेव वा एष लोकाँश् च देवताश् च विशति य सौत्रामण्याभिषिच्यते तद् एतद् अवान्तराम् आत्मानम् उपह्वयते तथा कृत्स्न एव सर्वतनूः साङ्गः सम्भवति ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/meta/weber-srotaH/visvaram/12/09/</guid>
      <description>&lt;p&gt;एतस्माद् वै यज्ञात् पुरुषो जायते ।&lt;br&gt;&#xA;स यद् ध वा अस्मिं लोके पुरुषो ऽन्नम् अत्ति तद् एनम् अमुष्मिं लोके प्रत्यत्ति स वा एष परिस्रुतो यज्ञस् तायते ऽनाद्या वै ब्राह्मणेन परिस्रुत् स एतस्माद् अनाद्याज् जायते तᳪ हामुष्मिं लोके ऽन्नं न प्रत्यत्ति तस्माद् एष ब्राह्मणयज्ञ एव यत् सौत्रामणी ॥&lt;br&gt;&#xA;तस्य लोमान्य् एव शष्पाणि ।&lt;br&gt;&#xA;त्वक् तोक्मानि माᳪसं लाजा अस्थि कारोतरो मज्जा मासरᳪ रसः परिस्रुन् नग्नहुर् लोहितᳪ रेतः पयो मूत्रᳪ सुरोवध्यं बल्कसम् ॥&lt;br&gt;&#xA;हॄदयम् एवास्यैन्द्रः पुरोडाशः ।&lt;br&gt;&#xA;यकृत् सावित्रः क्लोमा वारुणो मतस्ने एवास्याश्वत्थं च पात्रम् औदुम्बरं च पित्तं नैयग्रोधम् आन्त्राणि स्थाल्यो गुदा उपशयानि श्येनपत्त्रे प्लीहासन्दी नाभिः कुम्भो वनिष्टुः प्लाशिः शतातृण्णा तद् यत् सा बहुधा वितृण्णा भवति तस्मात् प्लाशिर् बहुधा विकृत्तो मुखᳪ सतं जिह्वा पवित्रं चप्यं पायुर् वस्तिर् वालः ॥&lt;br&gt;&#xA;अङ्गान्य् एवास्याश्विनः पशुः ।&lt;br&gt;&#xA;आत्मा सारस्वती रूपम् ऐन्द्र ऋषभस् तस्माद् आहुर् गावः पुरुषस्य रूपम् इत्य् आयुर् हिरण्यं तच् छतमानं भवति तस्माच् छतायुः पुरुषः ॥&lt;br&gt;&#xA;चक्षुषी एवास्याश्विनौ ग्रहौ ।&lt;br&gt;&#xA;पक्ष्माणि गोधूमसक्तवश् च कुवलसक्तवश् च नासिके एवास्य सारस्वतौ ग्रहाव् अथ यानि नासिकयोर् लोमानि तान्य् उपवाकसक्तवश् च बदरसक्तवश् च श्रोत्रे एवास्यैन्द्रौ ग्रहाव् अथ यानि कर्णयोर् लोमानि यानि च भ्रुवोस् तानि यवसक्तवश् च कर्कन्धुसक्तवश् च ॥&lt;br&gt;&#xA;अथ यान्य् उपस्थे लोमानि ।&lt;br&gt;&#xA;यानि चाधस्तात् तानि वृकलोमान्य् अथ यान्य् उरसि लोमानि यानि च निकक्षयोस् तानि व्याघ्रलोमानि केशाश् च श्मश्रूणि च सिᳪहलोमानि ॥&lt;br&gt;&#xA;त्रयः पशवो भवन्ति ।&lt;br&gt;&#xA;त्रेधाविहितो वा अयं पुरुषस्यात्मात्मानम् एवास्य तै स्पृणोति यद् अवाङ् नाभेस् तद् आश्विनेन यद् ऊर्ध्वं नाभेर् अवाचीनᳪ शीर्ष्णस् तत् सारस्वतेन शिर ऐन्द्रेण यथारूपम् एव यथादेवतम् आत्मानं मृत्यो स्पृत्वामॄतं कुरुते ॥&lt;br&gt;&#xA;त्रयः पुरोडाशा भवन्ति ।&lt;br&gt;&#xA;त्रेदःविहितं वा इदं पुरुषस्य वयो वय एवास्य तै स्पृणोति पूर्ववयसम् एवैन्द्रेण मध्यवयसᳪ सावित्रेणोत्तमवयसं वारुणेन यथारूपम् एव यथादेवतं वयो मृत्यो स्पृत्वामॄतं कुरुते ॥&lt;br&gt;&#xA;षड् ग्रहा भवन्ति ।&lt;br&gt;&#xA;षड् वा इमे शीर्षन् प्राणाः प्राणान् एवास्य तै स्पृणोति चक्षुषी एवाश्विनाभ्यां नासिके सारस्वताभ्याᳪ श्रोत्रे ऐन्द्राभ्यां यथारूपम् एव यथादेवतम् आत्मानं मृत्यो स्पृत्वामॄतं कुरुते ॥&lt;br&gt;&#xA;सन्तता याज्यापुरोऽनुवाक्या भवन्ति ।&lt;br&gt;&#xA;समानदेवत्याः प्राणानाᳪ सन्तत्या अव्यवछेदाय सर्वाः पुरोऽनुवाया भवन्ति सर्वा याज्यास् तस्मात् प्राणाः सर्वे पराञ्चः सर्वे प्रत्यञ्चः सर्वाः प्रथमा भवन्ति सर्वा मध्यमाः सर्वा उत्तमास् तस्मात् प्राणाः सर्वे प्रथमाः सर्वे मध्यमाः सर्व उत्तमाः सर्वेषां ग्रहाणां द्वे याज्यापुरोऽनुवाक्ये भवतः प्राणोदानयोस् तद् रूपं प्राणोदानाव् एवावरुन्द्धे तस्मात् सर्वे प्राणाः प्राणोदानयोर् एव प्रतिष्ठिताः ॥&lt;br&gt;&#xA;स वा एष आत्मैव यत् सौत्रामणी ।&lt;br&gt;&#xA;मन एव प्रत्यक्षाद् वाग् यजमानस् तस्यात्मेव वेदिः प्रजोत्तरवेदिः पशवो बर्हिर् अङ्गान्य् ऋत्विजो ऽस्थीनीध्म आज्यं मज्जा मुखम् अग्निर् अन्नम् आहुतिर् वयः सᳪस्था तस्मात् सौत्रामण्येजानो वय उपगछति ॥&lt;br&gt;&#xA;तद् यौ ह वा इमौ पुरुषाव् इवाक्ष्योः ।&lt;br&gt;&#xA;एताव् एवाश्विनाव् अथ यत् कृष्णं तत् सारस्वतं यच् छुक्लं तद् ऐन्द्रं तद् यद् आश्विने पशौ सत्यथैता देवताः सह यजत्य् एतान्य् एवैतत् सार्धं कृत्वात्मन् धत्ते ॥&lt;br&gt;&#xA;मन एवेन्द्रः ।&lt;br&gt;&#xA;वाक् सरस्वती श्रोत्रे अश्विनौ यद् वै मनसा ध्यायति तद् वाचा वदति यद् वाचा वदति तत् कर्णाभ्याᳪ शृणोति तद् यत् सारस्वते पशौ सत्यथैता देवताः सह यजत्य् एतान्य् एवैतत् सार्धं कृत्वात्मन् धत्ते ॥&lt;br&gt;&#xA;प्राण एवेन्द्रः ।&lt;br&gt;&#xA;जिह्वा सरस्वती नासिके अश्विनौ यद् वै प्राणेनान्नम् आत्मन् प्रणयते तत् प्राणस्य प्राणत्वं जिह्वया वा अन्नस्य रसं विजानाति नासिके उ वै प्राणस्य पन्थास् तद् यद् ऐन्द्रे पशौ सत्यथैता देवताः सह यजत्य् एतान्य् एवैतत् सार्धं कृत्वात्मन् धत्ते ॥&lt;br&gt;&#xA;हॄदयम् एवेन्द्रः ।&lt;br&gt;&#xA;यकृत् सविता क्लोमा वरुणस् तद् यद् ऐन्द्रे पुरोडाशे सत्यथैता देवताः सह यजत्य् एतान्य् एवैतत् सार्धं कृत्वात्मन् धत्ते ॥&lt;br&gt;&#xA;प्राण एव सविता ।&lt;br&gt;&#xA;व्यानो वरुणः शिश्नम् इन्द्रो यद् वै प्राणेनान्नम् अत्ति तद् व्यानेन व्यनिति शिश्नेन वा अन्नस्य रसᳪ रेतः सिञ्चति तद् यत् सावित्रे पुरोडाशे सत्यथैता देवताः सह यजत्य् एतान्य् एवैतत् सार्धं कृत्वात्मन् धत्ते ॥&lt;br&gt;&#xA;योनिर् एव वरुणः ।&lt;br&gt;&#xA;रेत इन्द्रः सवितैव रेतसः प्रजनयिता तद् यद् वारुणे पुरोडाशे सत्यथैता देवताः सह यजत्य् एतान्य् एवैतत् सार्धं कृत्वात्मन् धत्ते स य एवम् एतद् वेदैता एव देवता अनुसम्भवत्य् एता देवता अनु प्रजायत आ प्रजया पशुभिः प्यायते प्रत्य् अस्मिं लोके तिष्ठत्य् अभि स्वर्गं लोकं जयति य एवं विद्वान्त् सौत्रामण्या यजते यो वैतद् एवं वेद ॥&lt;br&gt;&#xA;अवभृथम् इष्ट्वा यन्ति ।&lt;br&gt;&#xA;अवभृथं वै सोमेनेष्ट्वा यन्ति सोम एष यत् सौत्रामणी ॥&lt;br&gt;&#xA;यद् देवा देवहेडनम् इति ।&lt;br&gt;&#xA;देवकृताद् एवैनम् एनसो मुञ्चति यदि दिवा यदि नक्तम् इति यद् एवाहोरात्राभ्याम् एनः करोति तस्माद् एवैनं मुञ्चति यदि जाग्रद् यदि स्वप्न इति मनुष्या वै जागरितं पितरः सुप्तं मनुष्यकिल्विषाच् चैवैनं पितृकिल्विषाच् च मुञ्चति ॥&lt;br&gt;&#xA;यद् ग्रामे यद् अरण्य इति ।&lt;br&gt;&#xA;ग्रामे वा ह्य् अरण्ये वैनः क्रियते तस्माद् एवैनं मुञ्चति यत् सभायाम् इति सभ्याद् एवैनम् एनसो मुञ्चति यद् इन्द्रिय इति दैवाद् एवैनम् एनसो मुञ्चति यच् छूद्रे यद् अर्ये यद् एनश् चकमा वयं यद् एकस्याधि धर्मणि तस्यावयजनम् असीति सर्वस्माद् एवैनम् एतस्माद् एनसो मुञ्चति ॥&lt;br&gt;&#xA;यद् आपो अघ्न्या इति ।&lt;br&gt;&#xA;वरुणेति शपामहे ततो वरुण नो मुञ्चेति वरुण्याद् एवैनम् एनसो मुञ्चत्य् अवभृथ निचुम्पुण निचेर् उरसि निचुम्पुण इति यो ह वा अयम् अपाम् आवर्तः स हावभृथः स हैष वरुणस्य पुत्रो वा भ्राता वा तम् एवैतत् स्तौत्य् अव देवैर् देवकृतम् एनो यक्षीति देवकृतम् एवैनो ऽवयजते ऽव मर्त्यैर् मर्त्यकृतम् इति मर्त्यकृतम् एवैनो ऽवयजते पुरुराव्णो देव रिषस् पाहीति सर्वाभ्यो मार्तिभ्यो गोपायेत्य् एवैतद् आह ॥&lt;br&gt;&#xA;समुद्रे ते हॄदयम् अप्स्व् अन्तर् इति ।&lt;br&gt;&#xA;आपो वै समुद्रो रसो वा आपस् तद् एनम् एतेन रसेन सᳪसृजति सं त्वा विशन्त्व् ओषधीर् उताप इति तद् एनम् एतेनोभयेन रसेन सᳪसृजति यश् चौषधिषु यश् चाप्सु द्वौ विक्रमा उदङ्ङ् उत्क्रामत्य् एतावती वै मनुष्ये जूतिर् यावान् विक्रमस् तद् यावत्य् एवास्मिन् जूतिस् तयैव पाप्मानं विजहाति ॥&lt;br&gt;&#xA;सुमित्रिया न आप ओषधयः सन्त्व् इति ।&lt;br&gt;&#xA;अञ्जलिनाप उपाचति वज्रो वा आपो वज्रेणैवैतन् मित्रधेयं कुरुते दुर्मित्रियास् तस्मै सन्तु यो ऽस्मान् द्वेष्टि यं च वयं द्विष्म इति याम् अस्य दिशं द्वेष्यः स्यात् तां दिशं परासिञ्चेत् तेनैव तं पराभावयति ॥&lt;br&gt;&#xA;द्रुपदाद् इव मुमुचानः ।&lt;br&gt;&#xA;स्विन् नः स्नातो मलाद् इव पूतं पवित्रेणेवाज्यम् आपः शुन्धन्तु मैनस इति वासो ऽपप्लावयति यथेषीकां मुञ्जाद् विवृहेद् एवम् एनᳪ सर्वस्मात् पाप्मनो विवृहति स्नाति तम एवापहते ॥&lt;br&gt;&#xA;उद् वयं तमसस् परीति ।&lt;br&gt;&#xA;पाप्मा वै तमः पाप्मानम् एव तमो ऽपहते स्वः पश्यन्त उत्तरम् इत्य् अयं वै लोको ऽद्भ्य उत्तरो ऽस्मिन्न् एव लोके प्रतितिष्ठति देवं देवत्रा सूर्यम् अगन्म ज्योतिर् उत्तमम् इति स्वर्गो वै लोकः सूर्यो ज्योतिर् उत्तमᳪ स्वर्ग एव लोके ऽन्ततः प्रतितिष्ठत्य् अनपेक्षम् एत्याहवनीयम् उपतिष्ठते ॥&lt;br&gt;&#xA;अपो अद्यान्वचारिषम् इति ।&lt;br&gt;&#xA;अपाम् एव रसम् अवरुन्द्धे रसेन समसृक्ष्महीत्य् अपाम् एव रसम् आत्मन् धत्ते पयस्वान् अग्न आगमं तं मा सᳪसृज वर्चसा प्रजया च धनेन चेत्य् आशिषम् एवैतद् आशास्ते ॥&lt;br&gt;&#xA;एधो ऽस्य् एधिषीमहीति समिधम् आदत्ते ।&lt;br&gt;&#xA;एधो ह वा अग्नेः समित् समिद् असि तेजो ऽसि तेजो मयि धेहीत्य् आहवनीये समिधम् अभ्यादधात्य् अग्निम् एवैतया समिन्द्धे स एनᳪ समिद्धस् तेजसा समिन्द्धे ॥&lt;br&gt;&#xA;आदित्यं चरुं यक्ष्यमाणो निर्वपति ।&lt;br&gt;&#xA;आदित्यम् ईजान इयं वा अदितिर् अस्याम् एव यज्ञं तनुते ऽस्याम् इष्ट्वा प्रतितिष्ठति धेनुर् दक्षिणेयं वै धेनुर् इमाम् एव सर्वान् कामान् दुहे वत्सं पूर्वस्यां ददाति मातरम् उत्तरस्यां यदा वै वत्सो मातरं धयत्य् अथ सा प्रत्ता दुहे प्रत्ताम् एवेमाᳪ सर्वान् कामान् दुहे ॥&lt;br&gt;&#xA;तद् आहुः ।&lt;br&gt;&#xA;प्रेव वा एषो ऽस्माल् लोकाच् च्यवते यो ऽपो ऽवभृतम् अभ्यवैतीत्य् अवभृथाद् उदेत्य मैत्रावरुण्या पयस्यया यजते ऽयं वै लोको मित्रो ऽसौ वरुणो यद् एवेदम् अन्तरेण तत् पयस्या तद् यन् मैत्रावरुण्या पयस्यया यजत एष्व् एवैतल् लोकेषु प्रतितिष्ठति प्राणो वै मित्रो ऽपानो वरुणो ऽन्नम् एव पयस्या तद् यन् मैत्रावरुण्या पयस्यया यजते प्राण एवान्नाये ऽन्ततः प्रतितिष्ठति ॥&lt;br&gt;&#xA;दुष्टरीतुर् ह पौᳪसायनः ।&lt;br&gt;&#xA;दशपुरुषᳪराज्याद् अपरुद्ध आस रेवोत्तरसम् उ ह पाटवं चाक्रᳪ स्थपतिᳪ सॄञ्जया अपरुरुधुः ॥&lt;br&gt;&#xA;स होवाच ।&lt;br&gt;&#xA;दुष्टरीतुं पौᳪसायनᳪ सौत्रामण्या त्वा याजयानि यद् इदᳪ सॄञ्जयेषु राष्ट्रं तत् त्वयि धास्यामीति तथेति तयैनम् अयाजयत् ॥&lt;br&gt;&#xA;तद् उ ह बल्हिकः प्रातिपीयः शुश्राव ।&lt;br&gt;&#xA;कौरव्यो राजा यो ह वा अयं दुष्टरीतुः पौᳪसायनो दशपुरुषᳪराज्याद् अपरुद्धो ऽभूत् तम् अयं चाक्र स्थपतिः सौत्रामण्या याजयिष्यति यद् इदᳪ सॄञ्जयेषु राष्ट्रं तद् धास्मिन् धास्यतीति ॥&lt;br&gt;&#xA;स होवाच ।&lt;br&gt;&#xA;तन् न्वा अहं तं वेदिष्यामि यदि स तस्मिन् राष्ट्रं धास्यति बहिर्धा वैनᳪ राष्ट्राद् धास्यतीति स आजगाम यस्यां वेलायां ग्रहा गृह्यन्ते ॥&lt;br&gt;&#xA;स होवाच ।&lt;br&gt;&#xA;स्थपते चाक्र नाहवनीये सुरा होतव्येत्य् आहुर् नान्यत्राहवनीयाद् यद्य् आहवनीये सुराᳪ होष्यसि पापवस्यसं करिष्यसि जामि यज्ञस्य यद्य् अन्यत्राहवनीयाद् बहिर्धैनᳪ राष्ट्राद् धास्यसि नैनᳪ राष्ट्रे धास्यसि नास्मिन् राष्ट्र धास्यसीति ॥&lt;br&gt;&#xA;स होवाच ।&lt;br&gt;&#xA;नाहवनीये सुराᳪ होष्यामि नान्यत्राहवनीयान् न पापवस्यसं करिष्यामि न जामि यज्ञस्य नैनं बहिर्धा राष्ट्राद् धास्यामि राष्ट्र एनं धास्यामि राष्ट्रम् अस्मिन् धास्यामीति ॥&lt;br&gt;&#xA;स होवाच ।&lt;br&gt;&#xA;कथᳪ हि करिष्यसी३ इति स हैतद् उवाचासुरेषु वा एषो ऽग्रे यज्ञ आसीत् सौत्रामणी स देवान् उपप्रैत् सो ऽप आगछत् तम् आपः प्रत्यनन्दंस् तस्माद् उ श्रेयाᳪसम् आगतं प्रत्य् एव नन्दन्ति तᳪ होचुर् एह्य् एव भगव इति ॥&lt;br&gt;&#xA;स होवाच ।&lt;br&gt;&#xA;बिभेमि वै प्रणयत मेति कस्माद् भगवो बिभेषीत्य् असुरेभ्य इति तथेति तम् आपः प्राणयंस् तस्माद् यो वधत्रो भवति स बिभ्यतं प्रणयति यद् आपः प्राणयंस् तस्माद् आपः प्रणीतास् तत् प्रणीतानां प्रणीतात्वं प्रति ह तिष्ठति य एवम् एतत् प्रणीतानां प्रणीतात्वं वेद ॥&lt;br&gt;&#xA;तद् इष्टाः प्रयाजा आसुः ।&lt;br&gt;&#xA;अपर्यग्निकृतम् अथासुरा अन्वाजग्मुस् ते देवाः पर्यग्निनैवासुरान्त् सपत्नान् भ्रातृव्यान् यज्ञाद् अन्तरायंस् तथो एवैप एतत् पर्यग्निनैव द्विषन्तं भ्रातृव्यं यज्ञाद् अन्तरेति ॥&lt;br&gt;&#xA;देवयोनिर् वा एष यद् आहवनीयः ।&lt;br&gt;&#xA;तस्यैताव् अमृतपक्षौ याव् एताव् अभितो ऽग्नी तद् यद् आहवनीये यज्ञं तन्वते देवयोनाव् एवैतद् देवेभ्यो यज्ञं तन्वत उप हैनं पुनर्यज्ञो नमति नास्माद् यज्ञो व्यवछिद्यते य एवम् एतद् वेद यस्य वैवं विदुष एतत् कर्म क्रियते ॥&lt;br&gt;&#xA;उत्तरे ऽग्नौ पयोग्रहान् जुह्वति ।&lt;br&gt;&#xA;उत्तरे ऽग्नौ पशूञ् छ्रपयन्ति पशून् एव तन् मर्त्यान्त् सतो ऽमृतयोनौ दधाति मर्त्यान्त् सतो ऽमृतयोनेः प्रजनयत्य् अप ह वै पशूनां पुनर्मृत्युं जयति नास्माद् यज्ञो व्यवछिद्यते य एवम् एतद् वेद यस्य वैवं विदुष एतत् कर्म क्रियते ॥&lt;br&gt;&#xA;दक्षिणे ऽग्नौ सुराग्रहान् जुह्वति ।&lt;br&gt;&#xA;दक्षिणे ऽग्नौ पावयन्ति पवित्राभिस् त्रिषंयुक्ताभिः पित्q;न् एव तन् मर्त्यान्त् सतो ऽमृतयोनौ दधाति मर्त्यान्त् सतो ऽमृतयोनेः प्रजनयत्य् अप ह वै पित्qणां पुनर्मृत्युं जयति नास्माद् यज्ञो व्यवछिद्यते य एवम् एतद् वेद यस्य वैवं विदुष एतत् कर्म क्रियते ॥&lt;br&gt;&#xA;तद् यद् एताव् अग्नी आहवनीयाद् विह्रियेते ।&lt;br&gt;&#xA;तेनाहवनीयाव् अथ यद् आहवनीयं पुनर् नाश्नुवाते तेनानाहवनीयौ तेनोभौ होमा उपाप्नोति यश् चाहवनीये यश्चानाहवनीये यच् च हुतं यच् चाहुतम् पुनर् हायम् इत्वोवाच न तद् अस्मि यत् सॄञ्जयानाᳪ राष्ट्रं दुष्टरीतोस् तद् अद्य तथायं चाक्र स्थपतिर् यज्ञे ऽकर् इति ॥&lt;br&gt;&#xA;उत्तरे ऽग्नौ पशुभिः पुरोडाशैः पयोग्रहैर् इति चरन्ति ।&lt;br&gt;&#xA;यद् उ चान्यत् तेन देवान् एव तद् देवलोके प्रीणाति त एनं प्रीताः प्रीणत्य् अथो देवलोकम् एव जयति ॥&lt;br&gt;&#xA;दक्षिणे ऽग्नौ सुराग्रहान् जुह्वति ।&lt;br&gt;&#xA;दक्षिणे ऽग्नौ पावयन्ति पवित्राभिस् त्रिषंयुक्ताभिः पित्q;न् एव तत् पितृलोके प्रीणाति त एनं प्रीताः प्रीणन्त्य् अथो पितृलोकम् एव जयति ॥&lt;br&gt;&#xA;स वा एष आत्मैव यत् सौत्रामणी ।&lt;br&gt;&#xA;तस्मात् सा निरुक्ता निरुक्तो ह्य् आत्मा लोको वयोधास् तस्मात् सो ऽनिरुक्तो ऽनिरुक्तो हि लोक आत्मा वै यज्ञस्य सौत्रामणी बाहू ऐन्द्रश् च वयोधाश् च तद् यद् एताव् अभितः पशू भवतस् तस्माद् इमाव् आत्मानम् अभितो बाहू यथो वै पशुर् एवं यूपस् तद् यद् एतᳪ सौत्रामणिकं यूपम् एतौ यूपाव् अभितो भवतस् तस्माद् व् इमाव् आत्मानम् अभितो बाहू ॥&lt;/p&gt;</description>
    </item>
  </channel>
</rss>
