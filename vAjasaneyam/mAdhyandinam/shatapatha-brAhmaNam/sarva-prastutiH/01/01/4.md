+++
title = "४"

+++


## ०१


<details open><summary>विश्वास-प्रस्तुतिः</summary>

अ᳘थ कृष्णाजिनमा᳘दत्ते॥  
य᳘ज्ञस्यैव᳘ सर्व्वत्वा᳘य यज्ञो᳘ ह देवेभ्यों ऽपचक्राम स कृ᳘ष्णो भूत्वा᳘ चचार त᳘स्य देवा᳘ ऽअनुवि᳘द्य त्व᳘चमे᳘वावच्छाया᳘जह्रुः᳘॥
</details>

<details><summary>मूलम् - श्रीधरादि</summary>

अ᳘थ कृष्णाजिनमा᳘दत्ते॥  
य᳘ज्ञस्यैव᳘ सर्व्वत्वा᳘य यज्ञो᳘ ह देवेभ्यों ऽपचक्राम स कृ᳘ष्णो भूत्वा᳘ चचार त᳘स्य देवा᳘ ऽअनुवि᳘द्य त्व᳘चमे᳘वावच्छाया᳘जह्रुः᳘ [^१_३३]॥

[^१_३३]: ’मेवावत्सायाजह्रुः’- इति कुत्रचित्पाठः ।
</details>

<details><summary>मूलम् - Weber</summary>

अ᳘थ कृष्णाजिनमा᳘दत्ते॥  
य᳘ज्ञस्यैव᳘ सर्वत्वा᳘य [^wbr_1] यज्ञो᳘ ह देवेभ्यो᳘ ऽपचक्राम स कृ᳘ष्णो भूत्वा᳘ चचार त᳘स्य देवा᳘ अनुवि᳘द्य त्व᳘चमेॗवावछाया᳘जह्रुः॥  

[^wbr_1]: ॰वत्साया᳘॰ M.
</details>

<details><summary>सायणः</summary>

पुरोडाशकरणम् ।

अथ कृष्णाजिनमादत्ते यज्ञस्यैव सर्वत्वाय । यज्ञो ह देवेभ्यो ऽपचक्राम, स कृष्णो भूत्वा चचार । तस्य देवा अनुविद्य त्वचमेवावच्छाया ऽऽजह्रुः ॥ १ ॥ 

अथ निरुप्तव्रीहियवावहननार्थं [^१_३३] कृष्णाजिनादानं विधत्ते- **अथे**ति । सर्वत्वाय इति । अवयवकार्त्स्न्यायेत्यर्थः । कथं कृष्णाजिनादानेन यज्ञस्य कार्त्स्न्यामित्येतदुपपादयितुं पुरावृत्तमुदाहरति- **यज्ञो हे**त्यादिना । ‘कृष्णो भूत्वा-‘ इति, कृष्णमृगस्य रूपमास्थाय । ‘अवच्छाय’- इति, अपच्छिद्येत्यर्थः । ”छो छेदने” (दि० प० ४०) इत्यस्मात् क्त्वो ल्यप् (पा. सू. ७ । १ । ३७) ॥ १ ॥ 

[^१_३३]: व्रीह्यवहननार्थे’- इति पा० ।
</details>

<details><summary>Eggeling</summary>

1. He now takes the black antelope skin [^egg_121], for completeness of the sacrifice. For once upon a time the sacrifice escaped the gods, and having become a black antelope roamed about. The gods having thereupon found it and stripped it of its skin, they brought it (the skin) away with them.

[^egg_121]: 23:2 The skin of the black antelope may be regarded as one of the symbols of Brāhmanical worship and civilisation. Thus it is said in Manu II, 22-23: 'That which lies between these two mountain ranges (the Himālaya and the Vindhya), from the eastern to the western ocean, the wise know as Āryāvarta (the land of the Āryas). Where the black antelope naturally roams about, that should be known as the land suitable for sacrifice; what lies beyond that is the country of the Mlecchas (barbarians).'
</details>


## ०२


<details open><summary>विश्वास-प्रस्तुतिः</summary>

(स्त) त᳘स्य या᳘नि शुक्ला᳘नि च कृष्णा᳘नि च लो᳘मानि॥  
ता᳘न्यृचां᳘ च सा᳘म्नां च रूपं या᳘नि शुक्ला᳘नि ता᳘नि सा᳘म्नाᳮ रूपं या᳘नि कृष्णा᳘नि ता᳘न्यृचां य᳘दि वेतर᳘था या᳘न्येव᳘ कृष्णा᳘नि ता᳘नि सा᳘म्नाᳮ रूपं या᳘नि शुक्ला᳘नि ता᳘न्यृ᳘चां या᳘न्येव᳘ बभ्रू᳘णीव ह᳘रीणि ता᳘नि य᳘जुषाᳮ रूपम्॥
</details>

<details><summary>मूलम् - श्रीधरादि</summary>

(स्त) त᳘स्य या᳘नि शुक्ला᳘नि च कृष्णा᳘नि च लो᳘मानि॥  
ता᳘न्यृचां᳘ च सा᳘म्नां च रूपं या᳘नि शुक्ला᳘नि ता᳘नि सा᳘म्नाᳮ रूपं या᳘नि कृष्णा᳘नि ता᳘न्यृचां य᳘दि वेतर᳘था या᳘न्येव᳘ कृष्णा᳘नि ता᳘नि सा᳘म्नाᳮ रूपं या᳘नि शुक्ला᳘नि ता᳘न्यृ᳘चां या᳘न्येव᳘ बभ्रू᳘णीव ह᳘रीणि ता᳘नि य᳘जुषाᳮ रूपम्॥
</details>

<details><summary>मूलम् - Weber</summary>

त᳘स्य या᳘नि शुक्ला᳘नि च कृष्णा᳘नि च लो᳘मानि॥  
ता᳘न्यृचां᳘ च सा᳘म्नां च रूपं या᳘नि शुक्ला᳘नि ता᳘नि सा᳘म्नां रूपं या᳘नि कृष्णा᳘नि ता᳘न्यृचां य᳘दि वे᳘तरथा या᳘न्येव᳘ कृष्णा᳘नि ता᳘नि साम्नां᳘ रूपं या᳘नि शुक्ला᳘नि ता᳘न्यृचां या᳘न्येव᳘ बभ्रू᳘णीव ह᳘रीणि ता᳘नि य᳘जुषां रूपम्॥
</details>

<details><summary>सायणः</summary>

तस्य यानि शुक्लानि च कृष्णानि च लोमानि- तान्यृचां च साम्नां च रूपम् । यानि शुक्लानि तानि साम्नां रूपम्, यानि कृष्णानि तान्यृचाम् । यदि वेतरथा- यान्येव कृष्णानि तानि साम्नां रूपम्, यानि शुक्लानि तान्यृचाम् । यान्येव बभ्रूणीव हरीणि तानि यजुषां रूपम् ॥ २ ॥ 

तस्य कृष्णाजिनस्य यज्ञरूपतां वक्तुं त्रयीमयत्वं प्रतिपादयति- **तस्य यानी**त्यादिना । शुक्लकृष्णलोम्नां संग्रहात् ऋक्सामात्मकतामुक्त्वा विभज्यापि दर्शयति- **तस्य यानि शुक्लानी**ति । ‘यदि वा‘ इति पक्षान्तरकथनम् । ‘इतरथा‘ उक्तवैपरीत्येनेत्यर्थः । तदेव दर्शयति- **यान्येवे**ति । एवं कृष्णाजिनस्य ऋक्सामतामुक्त्वा यजूरूपत्वमप्याह- **यान्येव वभ्रूणी**ति । पिङ्गलवर्णानीव यानि लोमानि ‘हरीणि‘ हरितवर्णानि, तानि यजुषां रूपम् [^१_३३] ॥ २ ॥ 

[^१_३३]: (तै० सं० १. २. २. ७.) द्रष्टव्यम् । 
</details>

<details><summary>Eggeling</summary>

2. Its white and black hairs represent the R̥c-verses and the Sāman-verses; to wit, the white the Sāman and the black the R̥c; or conversely, the black the Sāman and the white the R̥c. The brown and the yellow ones, on the other hand, represent the Yajus-texts.
</details>


## ०३


<details open><summary>विश्वास-प्रस्तुतिः</summary>

(ᳮ) सैषा᳘ त्रयी᳘ व्विद्या᳘ यज्ञः॥  
(स्त᳘) त᳘स्या एतच्छि᳘ल्पमेष व्व᳘र्णस्तद्य᳘त्कृष्णाजिनं भ᳘वति यज्ञ᳘स्यैव᳘ सर्व्वत्वा᳘य त᳘स्मात्कृष्णाजिनम᳘धिदीक्षन्ते यज्ञ᳘स्यैव᳘ सर्व्वत्वा᳘य त᳘स्मादध्यवह᳘ननमधिपे᳘षणं भवत्य᳘स्कन्नᳮ हवि᳘रसदि᳘ति तद्य᳘देवा᳘त्र तण्डुलो᳘ वा पिष्टं᳘ वा स्क᳘न्दात्तद्यज्ञे᳘ यज्ञः प्र᳘तितिष्ठादि᳘ति त᳘स्मादध्यवह᳘ननमधिपे᳘षणं भवति॥ (अर्धप्रपाठकः॥६०॥)
</details>

<details><summary>मूलम् - श्रीधरादि</summary>

(ᳮ) सैषा᳘ त्रयी᳘ व्विद्या᳘ यज्ञः॥  
(स्त᳘) त᳘स्या एतच्छि᳘ल्पमेष व्व᳘र्णस्तद्य᳘त्कृष्णाजिनं भ᳘वति यज्ञ᳘स्यैव᳘ सर्व्वत्वा᳘य त᳘स्मात्कृष्णाजिनम᳘धिदीक्षन्ते यज्ञ᳘स्यैव᳘ सर्व्वत्वा᳘य त᳘स्मादध्यवह᳘ननमधिपे᳘षणं भवत्य᳘स्कन्नᳮ हवि᳘रसदि᳘ति तद्य᳘देवा᳘त्र तण्डुलो᳘ वा पिष्टं᳘ वा स्क᳘न्दात्तद्यज्ञे᳘ यज्ञः प्र᳘तितिष्ठादि᳘ति त᳘स्मादध्यवह᳘ननमधिपे᳘षणं भवति॥ (अर्धप्रपाठकः॥६०॥)
</details>

<details><summary>मूलम् - Weber</summary>

सैषा᳘ त्रयी᳘ विद्या᳘ यज्ञः᳟॥  
त᳘स्या एतछि᳘ल्पमेष व᳘र्णस्तद्य᳘त्कृष्णाजिनम् भ᳘वति यज्ञस्यैव᳘ सर्वत्वा᳘य त᳘स्मात्कृष्णाजिनम᳘धि दीक्षन्ते यज्ञ᳘स्यैव᳘ सर्वत्वा᳘य तस्मादध्यवह᳘ननमधिपे᳘षणम् भवत्य᳘स्कन्नᳫं हवि᳘रसदि᳘ति तद्य᳘देवा᳘त्र तण्डुलो᳘ वा पिष्टं᳘ वा स्क᳘न्दात्त᳘द्यज्ञे᳘ यज्ञः प्र᳘तितिष्ठादि᳘ति तस्मादध्यवह᳘ननमधिपे᳘षणम् भवति॥
</details>

<details><summary>सायणः</summary>

सैषा त्रयी विद्या यज्ञः । तस्या एतच्छिल्पम्- एष वर्णः । तद्यत् कृष्णाजिनं भवति । यज्ञस्यैव सर्वत्वाय । तस्मात्कृष्णाजिनमधिदीक्षन्ते- यज्ञस्यैव सर्वत्वाय । तस्मादध्यवहननमधिपेषणं भवति- अस्कन्नं हविरसदिति । तद्यदेवात्र तण्डुलो वा पिष्टं वा स्कन्दात्- तद्यज्ञे यज्ञः प्रतितिष्ठादिति । तस्मादध्यवहननमधिपेषणं भवति ॥ ३ ॥ 

अस्त्वेवमृक्सामयजुरात्मकत्वं कृष्णाजिनस्य, तदादानेन कथं यज्ञस्य कार्त्स्न्यामित्यत आह- **सैषे**ति । यैषा ऋग्यजुस्सामात्मिका त्रयी विद्या, सैव यज्ञः; तत्साध्यत्वात् । य एष शुक्लकृष्णादिलक्षणो वर्णः, एतत्तस्यास्त्रय्या उक्तरीत्या ‘शिल्पम्‘ चित्रं रूपम् । अत एवोपरिष्टात् सोमप्रकरणे मन्त्र आम्नास्यते- ”ऋक्सामयोः शिल्पे स्थः”- (४ अ० ९ मं०)- इति । एवमपक्रान्तस्य यज्ञरूपस्य कृष्णाजिनस्यादानं यज्ञस्य कार्त्स्न्याय भवतीत्यर्थः । **कृष्णाजिनमधिदीक्षन्ते** इति । यस्मादेवं कृष्णाजिनं त्रयीरूपत्वेन यज्ञरूपम्, ‘तस्मात्‘ सोमाङ्गभूता दीक्षापि कृष्णाजिनस्योपरि क्रियते । कृष्णाजिनादानस्य प्रयोजनान्तरमाह- **तस्मादधी**ति । ‘अधि‘ उपर्यर्थः । कृष्णाजिनस्योपर्यवहननं पेषणं च कर्तव्यम् । तथा सति तद्धविः ‘अस्कन्नम्‘ स्कन्नरहितम् ‘असद्‘ भवेदिति बुद्ध्या यदि भूम्यामेवावहननादिकं कुर्यात्, तदा तस्य हविषो ऽवश्यं स्कन्नदोष [^१_३४] इत्यभिप्रायः । एतदेव विवृणोति- **तद्यदेवे**ति । अवहननसमये तण्डुलो वा पेषणसमये पिष्टं वात्र कृष्णाजिने ‘यदि‘- नाम ’स्कन्दात्‘ स्कन्देत् । लेट्याडागमः । (पा. सू. ३ । ४ । ९४) ‘तत्‘ तदा यज्ञ एव यज्ञः प्रतितिष्ठेत्; न तु तस्य स्कन्नदोष इत्यर्थः ॥ ३ ॥ 

[^१_३४]: ‘स्कन्दनदोष‘ इति पा. ।
</details>

<details><summary>Eggeling</summary>

3. Now this same threefold science is the sacrifice; that manifold form, that (varying) colour of this (science) is what is (represented by) this black antelope skin. For the completeness of the sacrifice (he takes the skin): hence the rite of initiation (for the Soma-sacrifice) is likewise performed on the black antelope skin;--for the completion of the sacrifice: hence it is also used for husking and bruising (the rice) on, in order that nothing of the oblation may get spilt; and that, if any grain or flour should now be spilt on it, the sacrifice would still remain securely established in the sacrifice. For this reason it is used for husking and bruising upon.
</details>


## ०४


<details open><summary>विश्वास-प्रस्तुतिः</summary>

(त्य᳘) अ᳘थ कृष्णाजिनमा᳘दत्ते॥  
श᳘र्मासी᳘ति च᳘र्म वा᳘ ऽएतत्कृष्णस्य त᳘दस्य त᳘न्मानुषᳮ श᳘र्म देवत्रा त᳘स्मादाह श᳘र्मासी᳘ति तद᳘वधूनोत्य᳘वधूतᳮ  रक्षो᳘ ऽवधूता ऽअ᳘रातय ऽइ᳘ति त᳘न्नाष्ट्रा᳘ ए᳘वैतद्र᳘क्षाᳫंस्यतो᳘ ऽपहन्त्यतिन᳘त्येव पा᳘त्राण्य᳘वधूनोतिं य᳘द्ध्यस्यामेध्यम᳘भूत्तद्ध्यस्यैतदवधूनो᳘ति॥
</details>

<details><summary>मूलम् - श्रीधरादि</summary>

(त्य᳘) अ᳘थ कृष्णाजिनमा᳘दत्ते॥  
श᳘र्मासी᳘ति च᳘र्म वा᳘ ऽएतत्कृष्णस्य त᳘दस्य त᳘न्मानुषᳮ श᳘र्म देवत्रा त᳘स्मादाह श᳘र्मासी᳘ति तद᳘वधूनोत्य᳘वधूतᳮ  रक्षो᳘ ऽवधूता ऽअ᳘रातय ऽइ᳘ति त᳘न्नाष्ट्रा᳘ ए᳘वैतद्र᳘क्षाᳫंस्यतो᳘ ऽपहन्त्यतिन᳘त्येव पा᳘त्राण्य᳘वधूनोतिं य᳘द्ध्यस्यामेध्यम᳘भूत्तद्ध्यस्यैतदवधूनो᳘ति॥
</details>

<details><summary>मूलम् - Weber</summary>

अ᳘थ कृष्णाजिनमा᳘दत्ते॥  
श᳘र्मासी᳘ति च᳘र्म वा᳘ एतत्कृ᳘ष्णस्य त᳘दस्य त᳘न्मानुषं शर्म देवत्रा त᳘स्मादाह श᳘र्मासी᳘ति तद᳘वधूनोत्य᳘वधूतं रक्षो᳘ ऽवधूता अ᳘रातय इ᳘ति त᳘न्नाष्ट्रा᳘ एॗवैतद्र᳘क्षंस्यतो᳘ ऽपहन्त्यतिन᳘त्येव पा᳘त्राण्य᳘वधूनोति यद्य᳘स्यामेध्यम᳘भूत्तद्य᳘स्यैत᳘दवधूनो᳘ति॥
</details>

<details><summary>सायणः</summary>

अथ कृष्णाजिनमादत्ते- **”शर्मासि”**- (१ अ० १४ मं०) इति । चर्म्म वा एतत्कृष्णस्य, तदस्य तन्मानुषम्, शर्म्म देवत्रा । तस्मादाह- शर्म्मासीति । तदवधूनोति- **”अवधूत ꣳ रक्षो ऽवधूता अरातयः”**- (१ अ० १४ मं०) इति । तन्नाष्ट्रा एवैतद्रक्षांस्यतो ऽपहन्ति । अतिनत्येव पात्राण्यवधूनोति । यद्ध्यस्यामेध्यमभूत्- तद्ध्यस्यैतदवधूनोति ॥ ४ ॥ 

उक्तमादानमनूद्य मन्त्रं विधत्ते [^१_३४]- अथेति । मन्त्रगत ‘शर्म’ शब्दस्य तात्पर्यमाह- **चर्म वा** इति । यत् ‘एतत्‘ कृष्णस्य ‘चर्म‘ अजिनम्, 'अस्य’ यज्ञस्यैतदजिनं 'तत्’ लोकप्रसिद्धचर्मशब्दाभिधेयं सत् ‘मानुषम्‘ मनुष्यसंबन्धि रूपं भवति । एतदेव 'देवत्रा‘ देवेषु, सुखकरत्वात् शर्मेत्युच्यते । अतो वैदिके कर्मणि ‘शर्मासीति‘ तत्स्तुतिरुपपन्ना । देवत्रेति ”देवमनुष्य” (पा० सू० ५. ४. ५६) इत्यादिना त्राप्रत्ययः । उपात्तस्य कृष्णाजिनस्यावधूननं विधत्ते [^२_३४]- **तदवधूनोती**ति । **तन्नाष्ट्रा** इति । ‘तत्‘ तेन समन्त्रकावधूननेन । गतमन्यत् । कृष्णाजिनवत् प्रसक्तमवधूननं पात्राणां निषेधति- **अतिनत्येवे**ति । न केवलमवधूननस्य रक्षोपहननमेव प्रयोजनं किं तु अयज्ञियविक्षेपो ऽपीत्याह- **यद्ध्यस्ये**ति । रक्षःप्रकृतिसंपर्कात् यत् खलु ‘अस्य‘ कृष्णाजिनस्य ‘अमेध्यम्‘ मेधानर्हमयज्ञियरूपमभूत्, तदेवास्यैतेन मन्त्रेण ‘अवधूनोति‘ निरस्यति ॥ ४ ॥ 
 
[^१_३४]: ”शर्मासीति कृष्णाजिनादानम्”- इति (श्रौ० सू० २ । ८५ । ??) ।

[^२_३४]: अपेत्यपान्नेभ्यो ऽवधूनोत्यवधूतमिति” (श्रौ० सू० २. ८६.) ।
</details>

<details><summary>Eggeling</summary>

4. He thus takes the black antelope skin, with the text (Vāj. S: I, 14 a): 'Bliss-bestowing (śarman) art thou!' For carman ('hide') is the name of that (skin of the) black deer used among men, but śarman (bliss) is (that used) among the gods; and for this reason he says, 'Bliss-bestowing art thou!' He shakes it, with the text (Vāj. S. I, 14 b), 'Shaken off is the Rakshas, shaken off are the enemies!' whereby he repels from it the evil spirits, the Rakshas. He shakes it whilst holding it apart from the vessels [^egg_122]; whereby he shakes off whatever impure matter there may have been on it.

[^egg_122]: 24:1 According to some exegetes the Adhvaryu himself must step beyond (i.e. aside from) the vessels when he shakes the skin; according to others, he should not move, but only hold the skin  apart from the vessels, so that no impure matter should fall on them. Some also maintain that the skin should only be shaken once, whilst others think it should be done three times. Cf. Kāty. Śr. II, 4, 2. Schol.
</details>


## ०५


<details open><summary>विश्वास-प्रस्तुतिः</summary>

त᳘त्प्रतीची᳘नग्रीवमु᳘पस्तृणाति॥  
(त्य᳘) अ᳘दित्यास्त्व᳘गसि प्र᳘तित्वा᳘दितिर्वेत्त्वि᳘तीयं वै᳘ पृथिव्य᳘दितिस्त᳘स्या ऽअस्यै त्वग्य᳘दिद᳘मस्याम᳘धि किं᳘ च त᳘स्मादाहा᳘दित्यास्त्व᳘गसी᳘ति प्र᳘तित्वा᳘दितिर्व्वेत्त्वि᳘ति प्र᳘ति हि स्वः सं᳘जानीते त᳘त्सञ्ज्ञा᳘मे᳘वैत᳘त्कृष्णाजिना᳘य च व्वदति ने᳘द᳘न्योन्यᳮ हिन᳘सात ऽइ᳘त्यभिनि᳘हितमेव᳘ सव्ये᳘न पाणि᳘ना भ᳘वति॥
</details>

<details><summary>मूलम् - श्रीधरादि</summary>

त᳘त्प्रतीची᳘नग्रीवमु᳘पस्तृणाति॥  
(त्य᳘) अ᳘दित्यास्त्व᳘गसि प्र᳘तित्वा᳘दितिर्वेत्त्वि᳘तीयं वै᳘ पृथिव्य᳘दितिस्त᳘स्या ऽअस्यै त्वग्य᳘दिद᳘मस्याम᳘धि किं᳘ च त᳘स्मादाहा᳘दित्यास्त्व᳘गसी᳘ति प्र᳘तित्वा᳘दितिर्व्वेत्त्वि᳘ति प्र᳘ति हि स्वः सं᳘जानीते त᳘त्सञ्ज्ञा᳘मे᳘वैत᳘त्कृष्णाजिना᳘य च व्वदति ने᳘द᳘न्योन्यᳮ हिन᳘सात ऽइ᳘त्यभिनि᳘हितमेव᳘ सव्ये᳘न पाणि᳘ना भ᳘वति॥
</details>

<details><summary>मूलम् - Weber</summary>

त᳘त्प्रतीची᳘नग्रीवमु᳘पस्तृणाति॥  
अ᳘दित्यास्त्व᳘गसि प्र᳘ति त्वा᳘दितिर्वेत्त्वि᳘तीयं वै᳘ पृथिव्य᳘दितिस्त᳘स्या ऽअस्यै त्वग्य᳘दिद᳘मस्याम᳘धि किं᳘ च त᳘स्मादाहा᳘दित्यास्त्व᳘गसी᳘ति प्र᳘ति त्वा᳘दितिर्वेत्त्वि᳘ति प्र᳘ति हि स्वः सं᳘जानीते त᳘त्संज्ञामेॗवैत᳘त्कृष्णाजिना᳘य च वदति ने᳘दॗन्यो ऽन्य᳘ᳫं᳘ हिन᳘सात इ᳘त्यभिनि᳘हितमेव᳘ सव्ये᳘न पाणि᳘ना भवति॥
</details>

<details><summary>सायणः</summary>

तत्प्रतीचीनग्रीवमुपस्तृणाति- **”अदित्यास्त्वगसि प्रतित्वादितिर्वेत्तु”**- (१ अ० १४ मं०) इति । इयं वै पृथिव्यदितिः । तस्या अस्यै त्वग्- यदिदमस्यामधि किञ्च । तस्मादाह-अदित्यास्त्वगसीति । प्रतित्वादितिर्वेत्त्विति । प्रति हि स्वः सञ्जानीते । तत्संज्ञामेवैतत्कृष्णाजिनाय च वदति । नेदन्योन्यं हिनसात इति । अभिनिहितमेव सव्येन पाणिना भवति ॥ ५॥ 

तस्य समन्त्रकं प्रकारविशिष्टं स्तरणं [^१_३५] विधत्ते [^२_३५]- **तदि**ति । ‘प्रतीचीना‘ प्रत्यग्दिशि स्थिता ग्रीवा यथा भवति तथा । **इयं वा** इत्यादि । ‘दितिः‘ खण्डनं न विद्यते ऽस्या इति व्युत्पत्या [^३_३५] अत्र मन्त्रगतादितिशब्देनेयमेव पृथिवी विवक्षिता । कथमन्यदीया त्वगन्यस्य त्वग्भवतीत्याशंक्याह- **तस्या** इति । 'अस्याम्‘ भूम्यां ‘अधि’ उपरिभागे ‘यदिदं किं च‘ किमपि वस्त्ववस्थितम् ‘तस्यै-अस्यै‘ पृथिव्यै, सा 'त्वक्‘ कृष्णाजिनमप्युपर्यवस्थानात् तस्या एव त्वगिति स्तुतिः । मन्त्रस्य द्वितीयं भागमनूद्य व्याचष्टे- **प्रती**ति । ‘स्वः‘ स्वकीयो जन आत्मीयं जनं प्रति ‘संजानीते‘ परस्परानुकूल्यं प्रकटयितुं संज्ञां करोति । ‘तत्‘ तथा कृष्णाजिनभूम्योः समानज्ञानतामेवायं मन्त्रभागो वदति । संज्ञानस्य प्रयोजनमाह- **नेदि**ति । परस्परानुकूल्यज्ञानाभावे ह्यन्यमन्यो हिंस्यात् । नैव तादृश्यन्यो ऽन्यहिंसा भवत्वित्यनेनाभिप्रायेणेत्यर्थः ॥ उल्लूखलनिधानपर्यन्तं कृष्णाजिनस्यानुत्सर्जनं विधत्ते- **अभिनिहितमि**ति ॥ ५ ॥ 

[^१_३५]: कृष्णाजिनास्तरणं चोभाभ्यां हस्ताभ्याम् । अभिनिहितमेव सव्येन पाणिनेति श्रुतिस्थ एवकारो ऽन्यथा न समर्थः स्यात् । एकहस्तेन स्तरणाशक्यत्वाच्चेति वैद्यनाथमिश्राः । कर्कोपाध्यायैरपि- ”अभिन्यस्यत्यग्नीदुत्करमररोदिवम्” इत्यस्मिन्सूत्रे अभिन्यासश्च हस्तद्वयेन भवति नैकेन पाणिना । कुत एतत् । लिङ्गात् । ”अभिनिहित एव सव्येन पाणिना भवत्यथ दक्षिणेन जुहूं परिगृह्णाति” इति । एवमन्यत्रापि ज्ञेयम् ।

[^२_३५]: प्रत्यग्रीवनास्तृणान्यदित्यास्त्वगिति”- (श्रौ. सू. २. ८७) ।

[^३_३५]: (निघ० १. १. १४) (कि० ४. ४. १) द्रव्यम् । 
</details>

<details><summary>Eggeling</summary>

5. He spreads it (on the ground with the hairy side upwards, and) with its neck-part turned to the west [^egg_123], with the text (Vāj. S. I, 14 c): 'The skin of Aditi art thou! May Aditi acknowledge thee!' For Aditi is this earth, and whatever is on her, that serves as a skin to her: for this reason he says, 'The skin of Aditi art thou!' And 'may Aditi acknowledge thee!' he says, because one who is related (to another) acknowledges (him). Thereby he establishes a mutual understanding between her and the black antelope skin, (thinking) 'they will not hurt each other.' While it is still being held down with his left hand,--

[^egg_123]: 25:1 Special mention is here made of this feature, since as a rule (Kāty. I, 10, 4) the skin is spread with its neck-part turned eastwards. He lays it down on the north side of the sacrificial ground, either west of the utkara (the mound formed by the earth dug out in constructing the altar, and by other rubbish) or exactly north of the Gārhapatya. Schol. on Kāty. II, 4, 3.
</details>


## ०६


<details open><summary>विश्वास-प्रस्तुतिः</summary>

(त्य᳘) अ᳘थ दक्षिणे᳘नोलू᳘खलमा᳘हरति॥  
ने᳘दिह᳘ पुरा᳘ नाष्ट्रा र᳘क्षाᳮ स्याविशानि᳘ति ब्राह्मणो हि र᳘क्षसामपहन्ता त᳘स्मादभि᳘नि᳘हितमेव᳘ सव्ये᳘न पाणि᳘ना भ᳘वति॥
</details>

<details><summary>मूलम् - श्रीधरादि</summary>

(त्य᳘) अ᳘थ दक्षिणे᳘नोलू᳘खलमा᳘हरति॥  
ने᳘दिह᳘ पुरा᳘ नाष्ट्रा र᳘क्षाᳮ स्याविशानि᳘ति ब्राह्मणो हि र᳘क्षसामपहन्ता त᳘स्मादभि᳘नि᳘हितमेव᳘ सव्ये᳘न पाणि᳘ना भ᳘वति॥
</details>

<details><summary>मूलम् - Weber</summary>

अ᳘थ दक्षिणे᳘नोलू᳘खलमा᳘हरति॥  
ने᳘दिह᳘ पुरा᳘ नाष्ट्रा र᳘क्षांस्याविशानि᳘ति ब्राह्मणो हि र᳘क्षसामपहन्ता त᳘स्मादभिनि᳘हितमेव सव्ये᳘न पाणि᳘ना भ᳘वति॥
</details>

<details><summary>सायणः</summary>

अथ दक्षिणेनोलूखलमाहरति । नेदिह पुरा नाष्ट्रा रक्षांस्याविशानिति । ब्राह्मणो हि राक्षसामपहन्ता, तस्मादभिनिहितमेव सव्येन पाणिना भवति ॥ ६ ॥ 

सव्येन स्पृशतो ऽभिप्रायमाह- **नेदि**ति । यदि ह्युलूखलनिधानात् प्रागेव कृष्णाजिनस्पर्शमुत्सृजेत्, 'तत्’ तदा ‘इह‘ अस्मिन् कृष्णाजिने राक्षसादिकं प्रविशेत्, तन्नैव भवत्विति । ‘विशान्‘- इति विशतेर्लेटि बहुवचने आडागमः (पा. सू. ३ । ४ । ९४) झेरन्तादेशे (पा. सू. ७ । १ । ३) ”इतश्च लोपः” (पा. सू. ३. ४. ९७)- इतीकारलोपः । ननु स्पर्शे ऽपि उलूखलनिधानात् पुरा कुतो रक्षांसि न प्रविशन्ति तत्राह- **ब्राह्मण** इति । ‘हि‘ यस्माद् ब्राह्मणो रक्षसामपहन्ता मन्त्रप्रभावेण, तस्मात् तेन स्पृश्यमानं राक्षसादिर्न प्रवेष्टुं शक्नोतीति भावः ॥ ६ ॥ 
</details>

<details><summary>Eggeling</summary>

6. He at once takes the mortar with his right hand, fearing lest the evil spirits, the Rakshas, might rush in here in the meantime. For the priest (brāhmaṇa) [^egg_124] is the repeller of the Rakshas: therefore, whilst it is still being held down with his left hand,--

[^egg_124]: 25:2 Only a Brāhman can perform sacrifice. If, as is permitted in certain ceremonies, a Kshatriya or Vaiśya officiates, he, as it were, becomes a Brāhman (and is addressed as such) for the occasion, by means of the dīkshā, or rite of initiation. Cf. Śat. Br. III, 2, I, 39; XIII, 4, 1, 3.
</details>


## ०७


<details open><summary>विश्वास-प्रस्तुतिः</summary>

(त्य᳘) अ᳘थोलू᳘खलं नि᳘दधाति॥  
(त्य᳘) अ᳘द्रिरसि व्वानस्पत्यो ग्रा᳘वासि पृथु᳘बुध्न ऽइ᳘ति वा तद्य᳘थै᳘वादः सो᳘मᳮ रा᳘जानं ग्रा᳘वभिरभिषुण्व᳘न्त्येव᳘मे᳘वैत᳘दुलूखलमुसला᳘भ्यां दृषदुपला᳘भ्याᳮ हविर्यज्ञ᳘मभिषु᳘णोत्य᳘द्रय ऽइ᳘ति वै ते᳘षामे᳘कं ना᳘म त᳘स्मादाहा᳘द्रिरसी᳘ति व्वानस्पत्य ऽइ᳘ति व्वानस्पत्यो᳘ह्येष ग्रा᳘वासि पृथु᳘बुध्न ऽइ᳘ति ग्रा᳘वा᳘ ह्येष᳘ पृथु᳘बुध्नो᳘ ह्येष प्र᳘ति त्वा᳘दित्यास्त्व᳘ग्वेत्त्वि᳘ति त᳘त्संज्ञा᳘मे᳘वैत᳘त्कृष्णाजिना᳘य च व्वदति ने᳘द᳘न्योन्य᳘ᳮ हिन᳘सात ऽइति॥
</details>

<details><summary>मूलम् - श्रीधरादि</summary>

(त्य᳘) अ᳘थोलू᳘खलं नि᳘दधाति॥  
(त्य᳘) अ᳘द्रिरसि व्वानस्पत्यो ग्रा᳘वासि पृथु᳘बुध्न ऽइ᳘ति वा तद्य᳘थै᳘वादः सो᳘मᳮ रा᳘जानं ग्रा᳘वभिरभिषुण्व᳘न्त्येव᳘मे᳘वैत᳘दुलूखलमुसला᳘भ्यां दृषदुपला᳘भ्याᳮ हविर्यज्ञ᳘मभिषु᳘णोत्य᳘द्रय ऽइ᳘ति वै ते᳘षामे᳘कं ना᳘म त᳘स्मादाहा᳘द्रिरसी᳘ति व्वानस्पत्य ऽइ᳘ति व्वानस्पत्यो᳘ह्येष ग्रा᳘वासि पृथु᳘बुध्न ऽइ᳘ति ग्रा᳘वा᳘ ह्येष᳘ पृथु᳘बुध्नो᳘ ह्येष प्र᳘ति त्वा᳘दित्यास्त्व᳘ग्वेत्त्वि᳘ति त᳘त्संज्ञा᳘मे᳘वैत᳘त्कृष्णाजिना᳘य च व्वदति ने᳘द᳘न्योन्य᳘ᳮ हिन᳘सात ऽइति॥
</details>

<details><summary>मूलम् - Weber</summary>

अ᳘थोलू᳘खलं नि᳘दधाति॥  
अ᳘द्रिरसि वानस्पत्यो ग्रा᳘वासि पृथु᳘बुढ्न इ᳘ति वा तद्य᳘थैॗवादः सो᳘मं रा᳘जानं ग्रा᳘वभिरभिषुण्व᳘न्त्येव᳘मेॗवैत᳘दुलूखलमुसला᳘भ्यां दृषदुपला᳘भ्याᳫं हविर्यज्ञ᳘मभि᳘षुणोत्य᳘द्रय इ᳘ति वै ते᳘षामे᳘कं ना᳘म त᳘स्मादाहा᳘द्रिरसी᳘ति वानस्पत्य इ᳘ति वानस्पत्योॗ ह्येष ग्रा᳘वासि पृथु᳘बुध्न इ᳘ति ग्रा᳘वाॗ ह्येष᳘ पृथु᳘बुध्नोॗ ह्येष प्र᳘ति त्वा᳘दित्यास्त्व᳘ग्वेत्त्वि᳘ति त᳘त्संज्ञा᳘मेॗवैत᳘त्कृष्णाजिना᳘य च वदति ने᳘दॗन्यो ऽन्य᳘ᳫं᳘ हिन᳘सात इति॥
</details>

<details><summary>सायणः</summary>

अथोलूखलं निदधाति- **”अद्रिरसि व्वानस्पत्यो ग्रावासि पृथुबुध्नः”** (१ अ० १४ मं०) इति वा । तद्यथैवादः सोमं राजानं ग्रावभिरभिषुण्वन्ति, -एवमेवैतदुलूखलमुसलाभ्यां दृषदुपलाभ्यां हविर्यज्ञमभिषुणोति । अद्रय इति वै तेषामेकं नाम । तस्मादाह-अद्रिरसीति । वानस्पत्य इति । वानस्पत्यो ह्येषः । ग्रावासि पृथुबुध्न इति । ग्रावा ह्येषः, पृथुबुध्नो ह्येषः । **”प्रति त्वादित्यास्त्वग् वेत्तु”** (१ अ० १४ मं०) इति । तत्संज्ञामेवैतत्कृष्णाजिनाय च वदति- नेदन्योन्यं हिनसात इति ॥ ७ ॥ 

अथ समन्त्रकमुलूखलस्य निधानं विधत्ते- **अथे**ति । ग्रावासीति वैकल्पिको मन्त्रः । अत एव सूत्रकृतोक्तम्- ”सव्याशून्ये निदधात्युलूखलमद्रिरसि ग्रावासीति वा” (श्रौ० सू० २. ८८) इति । तत्राद्यमन्त्रस्याभिप्रायमाह- **तद्यथे**ति । 'अदः‘- शब्दो लुप्तविभक्तिकः, अमुत्र सोमयागे यथा यागसाधनस्य सोमस्य ग्रावभिरभिषवः, एवमेवोलूखलादिभिर्हविर्यज्ञसाधनं व्रीह्यादिकम् 'अभिपुणोति' वितुषीकरणादिभिः संस्करोति । कुत एतदित्याह- **अद्रय इती**ति । ‘तेषां‘ सोमाभिषवहेतूनां ग्राव्णाम्, पुरोडाशनिष्पत्तिहेतूनामुलूखलादीनां च अद्रय इत्येतत् साधारणं नाम; अतो नामसाम्यात् उलूखलादिसाध्यमवहननादिकं ग्रावसाध्येन सोमाभिषवेण तुल्यमित्यर्थः । एवं च हे उलूखल ! त्वम् ‘अद्रिरसि‘ सोमाभिषवहेतुः [^१_३६] । ग्रावासीति ग्रावत्वारोपणं मन्त्रेण विवक्षितमिति व्याख्यातं भवति । वनस्पतिविकारत्वं प्रसिद्धमिति वानस्पत्यपदतात्पर्यमाह- **वानस्पत्यो ही**ति । वैकल्पिकं मन्त्रमनूद्य व्याचष्टे- **ग्रावासी**ति । **पृथुबुध्नो** हीति । उलूखलस्य विस्तीर्णमूलत्वं प्रसिद्धमित्यर्थः। प्रतित्वेत्यादिकं मन्त्रद्वयपक्षमनूद्य व्याचष्टे [^२_३६]- **तदि**ति । कृष्णाजिनोलूखलयोरन्यो ऽन्यं हिंसा मा भूदिति पृथिवीकृष्णाजिनयोरिवैकमत्यप्रार्थनं वदतीत्यर्थः ॥ ७ ॥ 

[^१_३६]: पञ्चमीकण्डिकान्तर्गत ”कृष्णाजिनमप्युपर्यवस्थानादित्यारभ्य = सोमाभिषवहेतुः” इत्यन्तो भाष्यग्रंथो वेवरमहोदयेन संपादितपुस्तके नास्ति । तेन न दृष्ट इति तल्लेखतो ज्ञायते ।

[^२_३६]: ”प्रतित्वेत्युभयोः” (श्रौ० सू० २ । ८९) । 
</details>

<details><summary>Eggeling</summary>

7. He puts the mortar (on it), with the text (Vāj. S. I, 14 d, e): 'A wooden stone (adri) art thou!'

or 'A broad-bottomed stone (grāvan) art thou!' For, just as there (in the Soma-sacrifice) they press king Soma out with stones (grāvan), thus here also he prepares the oblation (haviryajña) by means of the mortar and pestle, and the large and small mill-stones [^egg_125]. Now 'stones (adrayaḥ)' is the common name of these, and therefore he says, 'a stone art thou.' And 'wooden,' he calls it, because this one (the mortar) really is made of wood [^egg_126]. Or, he says, 'a broad-bottomed stone (grāvan) art thou,' because it is both a stone and broad-bottomed. He adds: 'May Aditi's skin acknowledge (receive) thee!' whereby he establishes a mutual understanding between it (the mortar) and the black antelope skin, thinking: 'they will not injure each other.'

[^egg_125]: 26:1 Here, as in I, 5, 2, 11 (haviryajñe ’tha saumye ’dhvare), we have the simple division of the Srauta-sacrifices into oblations (of ghee, milk, rice, barley, &c.) and libations (of Soma). More usually the paśubandhu, or animal-sacrifice, is added as a third division. See also I, 7, 2, 10.

[^egg_126]: 26:2 The mortar (ulūkhala) and pestle (musala) are to be made of very hard wood, viz. both of varaṇa wood (Cratæga Roxburghii), or the mortar of palāśa wood (Butea Frondosa), and the pestle of  khadira wood (Acacia Catechu). The former is to be of the height of the knee, and the latter three aratnis (cubits) long. Schol. on Kāty. I, 3, 36; M. Müller, Die Todtenbestattung bei den Brahmanen, Zeitsch. der D. Morg. Ges. IX, p. xl.
</details>


## ०८


<details open><summary>विश्वास-प्रस्तुतिः</summary>

(त्य᳘) अ᳘थ हविरा᳘वपति॥  
(त्य) अग्ने᳘स्तनू᳘रसि व्वाचो᳘ व्विस᳘र्जनमि᳘ति यज्ञो हि ते᳘नाग्ने᳘स्तनू᳘र्व्वाचो᳘ व्विस᳘र्जनमि᳘ति यां वा᳘ ऽअमू᳘ᳮ हवि᳘र्ग्रहीष्यन्वा᳘चं य᳘च्छत्य᳘त्र वै तां व्वि᳘सृजते तद्य᳘देताम᳘त्र व्वा᳘चं व्विसृज᳘त ऽएष हि᳘ यज्ञ᳘ ऽउलू᳘खले प्रत्य᳘ष्ठादेष हि प्रा᳘सारि त᳘स्मादाह व्वाचो᳘ व्विस᳘र्जनमि᳘ति॥
</details>

<details><summary>मूलम् - श्रीधरादि</summary>

(त्य᳘) अ᳘थ हविरा᳘वपति॥  
(त्य) अग्ने᳘स्तनू᳘रसि व्वाचो᳘ व्विस᳘र्जनमि᳘ति यज्ञो हि ते᳘नाग्ने᳘स्तनू᳘र्व्वाचो᳘ व्विस᳘र्जनमि᳘ति यां वा᳘ ऽअमू᳘ᳮ हवि᳘र्ग्रहीष्यन्वा᳘चं य᳘च्छत्य᳘त्र वै तां व्वि᳘सृजते तद्य᳘देताम᳘त्र व्वा᳘चं व्विसृज᳘त ऽएष हि᳘ यज्ञ᳘ ऽउलू᳘खले प्रत्य᳘ष्ठादेष हि प्रा᳘सारि त᳘स्मादाह व्वाचो᳘ व्विस᳘र्जनमि᳘ति॥
</details>

<details><summary>मूलम् - Weber</summary>

अ᳘थ हविरा᳘वपति॥  
अग्ने᳘स्तनू᳘रसि वाचो᳘ विस᳘र्जनमि᳘ति यज्ञो हि ते᳘नाग्ने᳘स्तनू᳘र्वाचो᳘ विस᳘र्जनमि᳘ति यां वा᳘ अमू᳘ᳫं᳘ हवि᳘र्ग्रहीष्यन्वा᳘चं य᳘छत्य᳘त्र वै तं वि᳘सृजते तद्य᳘देताम᳘त्र वा᳘चं विसृज᳘त एष हि᳘ यज्ञ उलू᳘खले प्रत्य᳘ष्ठादेष हि प्रा᳘सारि त᳘स्मादाह वाचो᳘ विस᳘र्जनमि᳘ति॥
</details>

<details><summary>सायणः</summary>

अथ हविरावपति- **”अग्नेस्तनूरसि व्वाचो विसर्जनम्”** (१ अ० १५ मं०) इति । यज्ञो हि । तेनास्तनूः । वाचो विसर्जनमिति । यां वा अमूं हविर्ग्रहीष्यन् वाचं यच्छति- अत्र वै तां विसृजते । तद्यदेतामत्र वाचं विसृजते- एष हि यज्ञ उलूखले प्रत्यष्ठात् । एष हि प्रासारि । तस्मादाह- वाचो विसर्जनमिति ॥ ८ ॥ 

उलूखले हविषः प्रक्षेपणं समन्त्रकं विधत्ते [^१_३७]- **अथे**ति । **यज्ञो ही**ति । यस्माद् ‘यज्ञः‘ यज्ञसाधनं हविः, अतो ऽग्नेः शरीरमेव तदित्यर्थः । **यां वा** इत्यादि । हविर्ग्रहणार्थम्, ”अथ वाचं यच्छति [^२_३७]” इति 'या वाग् नियमिता’ ’अत्र‘ अस्मिन्समये तामेवानेन मन्त्रभागेन ‘विसृजते‘ । अतो विसृज्यते अनेनेति 'विसर्जनम्‘ हविरिति मन्त्रपाठस्यार्थः [^३_३७] । एतद्वाग्विसर्जनमुपपादयति [^४_३७]- **तद्यदि**ति । ‘एतां वाचमत्र विसृजते' इति यत्, तद्युक्तम्; ‘हि‘ यस्मादेषः ‘यज्ञः‘ यज्ञसाधनं हविः, उलूखले ‘प्रत्यष्ठात्‘ प्रतिष्ठितमभूत्, यस्माच्च ‘एषः‘ यज्ञः ‘प्रासारि‘ प्रसारितो विस्तारितो ऽभूत्; अतो हेतोर्वाग्यमनस्य प्रयोजनं नास्तीति तद्विसर्जनमेव युक्तमित्यभिप्रायः ॥ ८ ॥ 

[^१_३७]: “हविरावपत्यग्नेस्तनूरिति”- (श्रौ० सू० २. ९०) ।

[^२_३७]: इहैव ब्राह्मणे पूर्वे १ । १ । २ । २ ॥

[^३_३७]: 'मन्त्रपदस्यार्थः'- इति पा० ।

[^४_३७]: ”वाचं विसृजते यजमानश्च” (श्रौ० सू० २. ९१. ९२) अग्रे च विशेष उक्तः- ”हविष्कृता वा, नानाबीजेष्वन्ते सामर्थ्यात्” (श्रौ० सू० २. ९३. ९४ ।)
</details>

<details><summary>Eggeling</summary>

8. He then pours the (two portions of) rice (from the winnowing basket into the mortar), with the text (Vāj. S. I, 15 a): 'Thou art the body of Agni, thou the releaser of speech!' For it is (material for) sacrifice, and hence (by being offered in the fire) it becomes Agni's body. 'The releaser of speech,' he adds, because he now releases that speech which he restrained when he was about to take the rice (from the cart). The reason why he now releases his speech, is that the sacrifice has now obtained a firm footing in the mortar, that it has become diffused; and for this reason he says, 'the releaser of speech!'
</details>


## ०९


<details open><summary>विश्वास-प्रस्तुतिः</summary>

स य᳘दि पुरा᳘ मानुषीं व्वा᳘चं व्याह᳘रेत्॥ 
(त्त᳘) त᳘त्रो व्वैष्णावीमृ᳘चं वा य᳘जुर्वा जपेद्यज्ञो वै व्वि᳘ष्णुस्त᳘द्यज्ञं पु᳘नरा᳘रभते त᳘स्यो हैषा प्रा᳘यश्चित्तिर्द्देव᳘वीतये त्वा गृह्णामी᳘ति देवा᳘नवदि᳘त्यु हि᳘ हवि᳘र्गृह्यते᳘॥
</details>

<details><summary>मूलम् - श्रीधरादि</summary>

स य᳘दि पुरा᳘ मानुषीं व्वा᳘चं व्याह᳘रेत्॥ 
(त्त᳘) त᳘त्रो व्वैष्णावीमृ᳘चं वा य᳘जुर्वा जपेद्यज्ञो वै व्वि᳘ष्णुस्त᳘द्यज्ञं पु᳘नरा᳘रभते त᳘स्यो हैषा प्रा᳘यश्चित्तिर्द्देव᳘वीतये त्वा गृह्णामी᳘ति देवा᳘नवदि᳘त्यु हि᳘ हवि᳘र्गृह्यते᳘॥
</details>

<details><summary>मूलम् - Weber</summary>

स य᳘दिद᳘म् पुरा᳘ मानुषीं वा᳘चं व्याह᳘रेत्॥  
त᳘त्रो वैष्णावीमृ᳘चं वा य᳘जुर्वा जपेद्यज्ञो वै वि᳘ष्णुस्त᳘द्यज्ञम् पु᳘नरा᳘रभते त᳘स्यो हैषा प्रा᳘यश्चित्तिर्देव᳘वीतये त्वा गृह्णामी᳘ति देवा᳘नवदि᳘त्यु हि᳘ हवि᳘र्गृह्यते॥
</details>

<details><summary>सायणः</summary>

स यदि पुरा मानुषीं वाचं व्याहरेत्- तत्रो व्वैष्णवीमृचं वा यजुर्वा जपेत् । यज्ञो वै विष्णुः । तद्यज्ञं पुनरारभते । तस्यो हैषा प्रायश्चित्तिः- **”देववीतये त्वा गृह्णामि”**- (१ अ० १५ मं०) इति । देवानवदित्यु हि हविर्गृह्यते ॥ ९ ॥ 

हविरावपनात् पूर्वं लौकिकवाग्व्यवहारे प्रायश्चित्तमाह- **स यदी**ति । 'वैष्णवीमृचम्‘ इति, ”इदं विष्णुर्विचक्रमे” (वा० सं० ५ अ० १५ मं०) इत्यादिकाम् । यजुरपि [^१_३७] वैष्णवमेव जप्यम् । ’देववीतये‘ इति मन्त्रशेषस्याभिप्रायमाह- **देवानवदिती**ति । यष्टव्यान् देवान् ‘अवत्‘ अवतु तर्पयत्विति । अनेनैवाभिप्रायेण हि हविर्गृह्यते, अतः ‘देववीतये‘ देवानां तृप्तये [^२_३७] इति मन्त्रपदाभिप्रायः ॥ ९ ॥ 

[^१_३७]: ”अंघ्रिणा विष्णो मात्वावक्रमिषं” (माध्यं. सं. अ. २ । ८) । ”विष्णो हव्य ꣳ रक्ष” (माध्यं. सं. अ. १ । ४) इति वा ।

[^२_३७]: ’पितृयज्ञे-पितृवीतये’- इति ऊहमाह याज्ञिकदेवः ।
</details>

<details><summary>Eggeling</summary>

9. Should he, however (by some accident), utter any human sound before this time, let him in that case mutter some R̥c or Yajus-text addressed to Vishṇu [^egg_127]; for Vishṇu is the sacrifice, so that he thereby again obtains a hold on the sacrifice, and penance is thereby done by him (for not keeping silent). He adds: 'For the pleasure of the gods I seize thee!' for the oblation is taken with the intention 'that it shall gladden the gods.'

[^egg_127]: 27:1 Kāty. Śr. II, 2, 6-7 lays down the general rule, that if the Brahman or Adhvaryu (and according to some, the sacrificer also) by some slip were to utter any sound during the time for which restraint of speech (vāg-yama) is enjoined, they must atone for the transgression by muttering some mantra addressed to Vishṇu, such as the couplet (Vāj. S. V, 38, 45), 'Widely, O Vishṇu, stride!' &c., or the formula (ib. I, 4), 'O Vishṇu, preserve the sacrifice!'
</details>


## १०


<details open><summary>विश्वास-प्रस्तुतिः</summary>

(ते᳘ ऽथ) अ᳘थ मु᳘सलमा᳘दत्ते॥  
बृह᳘द्ग्रावासि व्वानस्पत्य ऽइ᳘ति बृह᳘द्ग्रावा᳘ह्येष᳘ व्वानस्पत्यो᳘ ह्येष तद᳘वदधाति स᳘ ऽइदं᳘ देवे᳘भ्यो हविः᳘ शमीष्व᳘ सुश᳘मि शमीष्वे᳘ति स᳘ ऽइदं᳘ देवे᳘भ्यो हविः स᳘ᳫं᳘स्कुरु साधु सᳫं᳘स्कृतᳮ स᳘स्कुᳫं᳘र्व्वित्ये᳘वैत᳘दाह॥
</details>

<details><summary>मूलम् - श्रीधरादि</summary>

(ते᳘ ऽथ) अ᳘थ मु᳘सलमा᳘दत्ते॥  
बृह᳘द्ग्रावासि व्वानस्पत्य ऽइ᳘ति बृह᳘द्ग्रावा᳘ह्येष᳘ व्वानस्पत्यो᳘ ह्येष तद᳘वदधाति स᳘ ऽइदं᳘ देवे᳘भ्यो हविः᳘ शमीष्व᳘ सुश᳘मि शमीष्वे᳘ति स᳘ ऽइदं᳘ देवे᳘भ्यो हविः स᳘ᳫं᳘स्कुरु साधु सᳫं᳘स्कृतᳮ स᳘स्कुᳫं᳘र्व्वित्ये᳘वैत᳘दाह॥
</details>

<details><summary>मूलम् - Weber</summary>

अ᳘थ मु᳘सलमा᳘दत्ते॥  
बृह᳘द्ग्रावासि वानस्पत्य इ᳘ति बृह᳘द्ग्रावाॗ ह्येष᳘ वानस्पत्योॗ ह्येष तद᳘वदधाति स᳘ इदं᳘ देवे᳘भ्यो हविः᳘ शमीष्व सुश᳘मि शमीष्वे᳘ति स᳘ इदं᳘ देवे᳘भ्यो हविः स᳘ᳫं᳘स्कुरु साधुसंस्कृतᳫं स᳘ᳫं᳘स्कुर्वि᳘त्येॗवैत᳘दाह॥
</details>

<details><summary>सायणः</summary>

अथ मुसलमादत्ते- **”बृहद्ग्रावासि वानस्पत्यः”**- (१ अ० १५ मं०) इति । बृहद्ग्रावा ह्येषः । वानस्पत्यो ह्येषः । तदवदधाति- **”स इदं देवेभ्यो हविः शमीष्व सुशमि शमीष्व"**- (१ अ० १५ मं०) इति । स इदं देवेभ्यो हविः संस्कुरु, साधु संस्कृतं संस्कुरु- इत्येवैतदाह ॥ १०॥ 

समन्त्रकं मुसलादानं विधत्ते [^१_३८]- **अथ मुसलमादत्त** इति । **बृहद्ग्रावासी**ति । सोमसंस्कारकग्राववत् मुसलस्यापि हविस्संस्कारकत्वसाम्याद्ग्रावत्वम्, दीर्घत्वाच्च बृहत्त्वमिति ‘बृहद्ग्राव’- शब्दाभिधेयता मुसलस्य प्रसिद्धेत्यर्थः । तस्य मुसलस्योलूखले प्रक्षेपणं समन्त्रकं विधत्ते [^२_३८]- **तदवदधाती**ति । ‘शमीष्व‘- इति पदस्यार्थमाह- **हविः संस्कुरु**- इति । ‘शमीष्व‘ शमय; दोषोपशमनेन हविः संस्कुर्वित्यभिप्रायः । सुशमि शमीष्वेति मन्त्रस्याभिप्रायमाह- **साधु संस्कृतमि**ति ॥ १० ॥ 

[^१_३८]: 'बृहद्ग्रावेति मुसलमादत्ते‘- (श्रौ० सू० २. ९५.) ।

[^२_३८]: ”स इदमित्यवदधाति”- (श्रौ० सू० २. ९६) । पितृयज्ञे- 'स इदं पितृभ्य‘ इति विपरिणम्यत इति याज्ञिकदेवः ।
</details>

<details><summary>Eggeling</summary>

10. He now takes the pestle, with the text (Vāj. S. I, 14 b), 'A large, wooden stone art thou!' for it is a large stone, and made of wood, too. He thrusts it down, with the text (Vāj. S. I, 14 c), 'Do thou prepare this oblation for the gods [^egg_128]! do thou prepare it thoroughly!' thereby saying, 'Get this oblation ready for the gods! get it quite ready!'

[^egg_128]: 27:2 Or 'for the god,' 'for the goddess,' as the case may be.
</details>


## ११


<details open><summary>विश्वास-प्रस्तुतिः</summary>

(हा᳘) अ᳘थ हविष्कृ᳘तमु᳘द्वादयति॥  
ह᳘विष्कृदे᳘हि ह᳘विष्कृदेही᳘ति व्वाग्वै᳘ हविष्कृद्वा᳘चमे᳘वैतद्वि᳘सृजते व्वा᳘गु वै᳘ य᳘ज्ञस्त᳘द्यज्ञ᳘मे᳘वैतत्पु᳘नरु᳘पह्वयते॥
</details>

<details><summary>मूलम् - श्रीधरादि</summary>

(हा᳘) अ᳘थ हविष्कृ᳘तमु᳘द्वादयति॥  
ह᳘विष्कृदे᳘हि ह᳘विष्कृदेही᳘ति व्वाग्वै᳘ हविष्कृद्वा᳘चमे᳘वैतद्वि᳘सृजते व्वा᳘गु वै᳘ य᳘ज्ञस्त᳘द्यज्ञ᳘मे᳘वैतत्पु᳘नरु᳘पह्वयते॥
</details>

<details><summary>मूलम् - Weber</summary>

अ᳘थ हविष्कृ᳘तमु᳘द्वादयति॥  
ह᳘विष्कृदे᳘हि ह᳘विष्कृदेही᳘ति वाग्वै᳘ हविष्कृद्वा᳘चमेॗवैतद्वि᳘सृजते वा᳘गु वै᳘ यज्ञस्त᳘द्यज्ञ᳘मेॗवैतत्पु᳘नरु᳘पह्वयते॥
</details>

<details><summary>सायणः</summary>

अथ हविष्कृतमुद्वादयति- **"हविष्कृदेहि हविष्कृदेहि”**- (१ अ० १५ मं०) इति । वाग् वै हविष्कृत् । वाचमेवैतद् विसृजते । वागु वै यज्ञः- तद्यज्ञमेवैतत्पुनरुपह्वयते ॥ ११॥ 

हविष्कृत आह्वानं विधत्ते- अथ **हविष्कृतमि**ति । ‘उद्वादयति‘ उच्चैराह्वयतीत्यर्थः । हविष्कृदेहीति मन्त्रस्य द्विः पाठो मन्त्रकाण्डे [^१_३८] द्विराम्नानात् । हविष्कृच्छब्दार्थमाह- **वाग्वै हविष्कृदि**ति । निर्वापादौ मन्त्ररूपाया वाचो हविष्करणसाधनत्वाद् वागेव हविष्कृत्; अतस्तामनेनैव मन्त्रेणाह्वयन् हविर्ग्रहणकाले नियमितां वाचं विसृजेत् । अत एव कात्यायनेन ”अग्नेस्तनूरसि” इति मन्त्रेण, ”हविष्कृदेहि” इति मन्त्रेण वा वाग्विसर्जनं कर्तव्यमिति विकल्पेन सूत्रितम् ।- ”अग्नेस्तनूरिति वाचं विसृजते” (श्रौ० सू० २. ९१) ”यजमानश्च” (श्रौ. सू. २ । ९२) ”हविष्कृता वा-” (श्रौ० सू० २. ९३) इति । **वागु वा** इति । या वाग् हविष्कृत् सैव खलु यज्ञः, तस्य तन्निर्वर्त्यत्वात् । ‘तत्‘ तथा सति ‘एतत्‘ एतेन वागात्मिकाया हविष्कृत आह्वानेन यज्ञमेव पुनराह्वयते ॥ ११ ॥ 

[^१_३८]: मन्त्रकाण्डे संहितापाठे । तत्र च त्रिराम्नानं न तु द्विः । महीधरो ऽपि ‘त्रिवारमुक्तमर्थे देवा मन्यन्त इति त्रिराम्नानम्‘- इत्याह । कात्यायनो ऽपि- ”हविष्कृदेहीति त्रिराह्वयति” -इति २. ९७ ॥ 
</details>

<details><summary>Eggeling</summary>

11. He then calls the Havishkr̥t [^egg_129] (preparer of the sacrificial food), 'Havishkr̥t, come hither! Havishkr̥t, come hither!' The Havishkr̥t [^egg_130] no doubt is speech, so that he thereby frees speech from

[^egg_129]: 27:3 Or, he pronounces the havishkr̥t formula, see next note. According to Kāty. Śr. II, 4, 13 he calls out three separate times.

[^egg_130]: 27:4 Havishkr̥t denotes not only the person that prepares the oblation, but also this formula by which that person is called.

restraint. And speech, moreover, represents sacrifice [^egg_131], so that he thereby again calls the sacrifice to him.

[^egg_131]: 28:1 Viz. in the shape of the sacrificial formulas.
</details>


## १२


<details open><summary>विश्वास-प्रस्तुतिः</summary>

ता᳘नि वा᳘ ऽएता᳘नि॥  
चत्वा᳘रि व्वाच एही᳘ति ब्राह्मणस्या᳘गह्या᳘द्रवे᳘ति व्वै᳘श्यस्य च राज᳘न्यबन्धोश्चा᳘धावे᳘ति शूद्र᳘स्य स य᳘देव᳘ ब्राह्मण᳘स्य त᳘दाहैतद्धि᳘ यज्ञि᳘यतममेत᳘दु ह वै᳘ व्वाचः शान्त᳘तमं य᳘देही᳘ति त᳘स्मादेही᳘त्येव᳘ ब्रूयात्॥
</details>

<details><summary>मूलम् - श्रीधरादि</summary>

ता᳘नि वा᳘ ऽएता᳘नि॥  
चत्वा᳘रि व्वाच एही᳘ति ब्राह्मणस्या᳘गह्या᳘द्रवे᳘ति व्वै᳘श्यस्य च राज᳘न्यबन्धोश्चा᳘धावे᳘ति शूद्र᳘स्य स य᳘देव᳘ ब्राह्मण᳘स्य त᳘दाहैतद्धि᳘ यज्ञि᳘यतममेत᳘दु ह वै᳘ व्वाचः शान्त᳘तमं य᳘देही᳘ति त᳘स्मादेही᳘त्येव᳘ ब्रूयात्॥
</details>

<details><summary>मूलम् - Weber</summary>

ता᳘नि वा᳘ एता᳘नि॥  
चत्वा᳘रि वाच एही᳘ति ब्राह्मणस्या᳘गह्या᳘द्रवे᳘ति वै᳘श्यस्य च राजन्य᳘बन्धोश्चा᳘धावे᳘ति शूद्र᳘स्य स य᳘देव᳘ ब्राह्मण᳘स्य त᳘दाहैतद्धि᳘ यज्ञि᳘यतममेत᳘दु ह वै᳘ वाचः शान्त᳘तं यदेही᳘ति त᳘स्मादेही᳘त्येव᳘ ब्रूयात्॥
</details>

<details><summary>सायणः</summary>

तानि वा एतानि चत्वारि वाचः । एहीति- ब्राह्मणस्य । आगह्याद्रवेति- वैश्यस्य च राजन्यबन्धोश्च । आधावेति- शूद्रस्य । स यदेव ब्राह्मणस्य- तदाह, एतद्धि यज्ञियतमम् । एतदु ह वै वाचः शान्ततमम्- यदेहीति । तस्मादेहीत्येव ब्रूयात् ॥ १२॥ 

ब्रह्मक्षत्रादिवर्णभेदोपजीवनेन हविष्कृदाह्वानमन्त्रे विशेषमाह- **तानि वा एतानि चत्वारी**ति । ‘वाचः‘ संबन्धीनि ‘चत्वारि‘ रूपाणि । कानि पुनस्तानीत्याह- एहीत्यादि [^१_३९] । ‘वैश्यस्य‘ हविष्कृदागहीति मन्त्रः । ‘राजन्यबन्धोः‘ क्षत्रियजातेः ”हविष्कृदाद्रवेति” । आपस्तम्बस्तु राजन्यवैश्ययोर्वैपरीत्येनासूत्रयत्- ”हविष्कृदेहीति ब्राह्मणस्य, हविष्कृदागहीति राजन्यस्य, हविष्कृदाद्रव इति वैश्यस्य, हविष्कृदाधावेति शूद्रस्य” (आ० श्रौ० सू० १. १९. ९)- इति । 
एवं पूर्वपक्षतया ब्राह्मणक्षत्रादिवर्णप्रयुक्तं विशेषमुपन्यस्य स्वमतं निगमयति- स यदेव ब्राह्मणस्येति । एतद्धीति । ‘एहीति‘ एतत् खलु ‘यज्ञियतमम्’ अतिशयेन यज्ञार्हम्; इड एह्यदित एहि”- (३ अ० २७ मं०) इत्यादावन्यत्रापि यज्ञे प्रयोगात् । ”शान्ततमम्” इति, आगह्याद्रवेत्यादेः सकाशादेहीत्येतदेवातिशयेन शान्तम्; प्रार्थनावाक्येष्वेहीत्येव सर्वत्र प्रयोगादागह्यादीनां च निकृष्टप्रेषणरूपत्वाच्चेत्यर्थः ॥ १२ ॥ 

[^१_३९]: एते तु मन्त्रा इहैवाम्नाताः ।
</details>

<details><summary>Eggeling</summary>

12. Now there are four different forms of this call, viz. 'come hither (ehi)!' in the case of a Brāhman; 'approach (āgahi)!' and 'hasten hither (ādrava)!' in the case of a Vaiśya and a member of the military caste (rājanyabandhu [^egg_132]); and 'run hither (ādhāva)!' in that of a Śūdra. On this occasion he uses the call that belongs to a Brāhman, because that one is best adapted for a sacrifice, and is besides the most gentle:. let him therefore say, 'come hither (ehi)!'

[^egg_132]: 28:2 This inversion of the order of the second (or Kshatriya) and third (or Vaiśya) castes is rather strange. The Sūtras of Bhāradv., Āpast., and Hiraṇy. assign the same formulas to the several castes as here. Cf. Hillebrandt, Neu- and Vollmondsopfer, p. 29.
</details>


## १३


<details open><summary>विश्वास-प्रस्तुतिः</summary>

(त्त᳘) त᳘द्ध स्मैत᳘त्पुरा᳘॥  
जा᳘यैव᳘ हविष्कृ᳘दुपो᳘त्तिष्ठति त᳘दिदम᳘प्येत᳘र्हि य᳘ एव क᳘श्चोपो᳘त्तिष्ठति स य᳘त्रैष᳘ हविष्कृ᳘तमुद्वाद᳘यति त᳘दे᳘को दृषदुपले᳘ समा᳘हन्ति तद्य᳘देताम᳘त्र व्वा᳘चं प्रत्युद्वाद᳘यन्ति॥
</details>

<details><summary>मूलम् - श्रीधरादि</summary>

(त्त᳘) त᳘द्ध स्मैत᳘त्पुरा᳘॥  
जा᳘यैव᳘ हविष्कृ᳘दुपो᳘त्तिष्ठति त᳘दिदम᳘प्येत᳘र्हि य᳘ एव क᳘श्चोपो᳘त्तिष्ठति स य᳘त्रैष᳘ हविष्कृ᳘तमुद्वाद᳘यति त᳘दे᳘को दृषदुपले᳘ समा᳘हन्ति तद्य᳘देताम᳘त्र व्वा᳘चं प्रत्युद्वाद᳘यन्ति॥
</details>

<details><summary>मूलम् - Weber</summary>

त᳘द्ध स्मैत᳘त्पुरा᳟॥  
जाॗयैव᳘ हविष्कृ᳘दुपो᳘त्तिष्ठति त᳘दिदम᳘प्येत᳘र्हि य᳘ एव क᳘श्चोपो᳘त्तिष्ठति स य᳘त्रैष᳘ हविष्कृ᳘तमुद्वाद᳘यति तदे᳘को दृषदुपले᳘ समा᳘हन्ति तद्य᳘देताम᳘त्र वा᳘चम् प्रत्युद्वाद᳘यन्ति॥
</details>

<details><summary>सायणः</summary>

तद्ध स्मैतत्पुरा जायैव हविष्कृदुपोत्तिष्ठति । तदिदमप्येतर्हि य एव कश्चोपोत्तिष्ठति । स यत्रैष हविष्कृतमुद्वादयति- तदेको दृषदुपले समाहन्ति । तद्यदेतामत्र वाचं प्रत्युद्वादयन्ति ॥ १३ ॥ 

को ऽसौ हविष्कृदिति तं दर्शयति- **तद्धे**ति । पुरा खल्वेतदाह्वानानन्तरं ‘जायैव हविष्कृदुपोत्तिष्ठति‘ अतस्तदानीं जायैव हविष्कृदभूत् । ‘तत्‘ तस्मादिदानीमप्येतदाह्वानानन्तरं जाया वा अन्यः [^१_३९] ‘को ऽपि‘ ऋत्विग्वोपोत्तिष्ठति, स एव हविष्कृदित्यर्थः । तदप्युक्तं सूत्रकृता- ”हविष्कृदेहीति त्रिराह्वयति; अतः पत्न्यवहन्त्यन्यो वा” (श्रौ० सू० २. ९७-९८ .) इति । हविष्कृदाह्वानसमये दृषदुपलयोः शम्यया समाहननं विधत्ते- **”स यत्रैष हविष्कृतमुद्वादयति”** इति । समाहननजनितां वाचं प्रशंसितुमनुवदति- तद्यदिति ॥ १३ ॥

[^१_३९]: 'अन्यशब्देनाग्नीध्रस्य ग्रहणं’ इति कर्कदेवादयः ।
</details>

<details><summary>Eggeling</summary>

13. Now in former times it was no other than the wife (of the sacrificer) who rose at this (call, to act) as Havishkr̥t; therefore now also (she or) some one (priest) [^egg_133] rises in answer to this call. And at the time when he (the Adhvaryu) calls the Havishkr̥t, one of the priests [^egg_134] beats the two mill-stones.

[^egg_133]: 28:3 According to the Schol. on Kāty. Śr. II, 4, 13, either the wife of the patron or the Āgnīdhra (the priest who kindles the fire) acts as Havishkr̥t. Mahīdh. on Vāj. S. I, 15 includes the patron (sacrificer) himself, unless yajamānaḥ patnī is a misprint for yajamānapatnī. According to Āpastamba, 'either a maidservant or the wife grinds; or the wife threshes and the Śūdra woman grinds' (cf. Schol. on Kāty. Śr. II, 5, 7). Similarly Bhāradv. and Hiraṇy.; cf. Hillebrandt, p. 38, n. 2. Similar cases of differences between the ritualistic practices of the present time and those of former times are very frequently alluded to in the ritualistic books; and are of especial interest, as they afford some insight into the gradual development of the sacrificial ceremonial. Cf. Weber, Ind. Stud. X, 156 seq.

[^egg_134]: 28:4 Viz. the Āgnīdhra, whilst seated north of the expansion  (vihāra) of the fires; he strikes with the wedge (śamyā, a stick of khadira wood, usually some six or eight inches long, used for placing under the lower grindstone on the north side, so as to make it incline towards east) twice the lower and once the upper grindstone. Schol. on Kāty. Śr. II, 4, 15.

 The reason why they produce this discordant noise, is this:
</details>


## १४


<details open><summary>विश्वास-प्रस्तुतिः</summary>

म᳘नोर्ह वा᳘ ऽऋषभ᳘ ऽआस॥  
त᳘स्मिन्नसुरघ्नी᳘ सपत्नघ्नी व्वाक्प्र᳘विष्टा स त᳘स्य ह स्म श्वस᳘थाद्रव᳘थादसुररक्षसा᳘नि मृद्य᳘मानानि यन्ति ते हा᳘सुराः स᳘मूदिरे पापं᳘ बत नो ऽय᳘मृषभः᳘ सचते कथं᳘ न्विमं᳘ दभ्नुयामे᳘ति किलाताकुली ऽइ᳘ति हासुरब्रह्मा᳘वासतुः॥
</details>

<details><summary>मूलम् - श्रीधरादि</summary>

म᳘नोर्ह वा᳘ ऽऋषभ᳘ ऽआस॥  
त᳘स्मिन्नसुरघ्नी᳘ सपत्नघ्नी व्वाक्प्र᳘विष्टा स त᳘स्य ह स्म श्वस᳘थाद्रव᳘थादसुररक्षसा᳘नि मृद्य᳘मानानि यन्ति ते हा᳘सुराः स᳘मूदिरे पापं᳘ बत नो ऽय᳘मृषभः᳘ सचते कथं᳘ न्विमं᳘ दभ्नुयामे᳘ति किलाताकुली ऽइ᳘ति हासुरब्रह्मा᳘वासतुः॥
</details>

<details><summary>मूलम् - Weber</summary>

म᳘नोर्ह वा᳘ ऋषभ᳘ {??} आस॥  
त᳘स्मिन्नसुरघ्नी᳘ सपत्नघ्नी वाक्प्र᳘विष्टास त᳘स्य ह स्म श्वस᳘थाद्रव᳘थादसुररक्षसा᳘नि मृद्य᳘मानानि यन्ति ते हा᳘सुराः स᳘मूदिरे पापं᳘ वत नो ऽय᳘मृषभः᳘ सचते कॗथं न्विमं᳘ दभ्नुयामे᳘ति किलाताकुली इ᳘ति हासुरब्रह्मा᳘वासतुः॥
</details>

<details><summary>सायणः</summary>

मनोर्ह वा ऋषभ आस । तस्मिन्नसुरघ्नी सपत्नघ्नी वाक् प्रविष्टा स तस्य ह स्म श्वसथाद् रवथाद् असुररक्षसानि मृद्यमानानि यन्ति । ते हासुराः समृदिरे- पापं बत नो ऽयमृषभः सचते, कथं न्विमं दभ्नुयामेति । किलाताकुली- इति हासुरब्रह्मावासतुः ॥ १४ ॥ 

अथ यज्ञायुधध्वनेर्यज्ञविघातकासुरराक्षसादिनिवृत्तिहेतुतामुपपादयितुमितिहासमुदाहरति [^१_३९]- **मनोर्ह वा** इति । पुरा किल मनोः सबन्धिन ऋषभस्य प्रश्वासाद् रवाच्च यज्ञविघातिनो ऽसुरराक्षसादयो बाध्यमाना गताः । ते च परस्परं संवादं कृतवन्तः । 'ह’ -इति खेदे । ’अयम्‘ ऋषभः ‘नः‘ अस्माकम् ‘पापम्‘ निकर्षं- पराजयम् ‘सचते‘ प्रापयति, कथं खल्विमं हिंस्यामेति । एवं संवादे कृते ‘किलातश्चा ऽऽकुलिश्च‘ द्वावसुरपुरोहितौ बभूवतुः ॥ १४ ॥ 

[^१_३९]: समाहननजनिताया वाच इत्यर्थः ।
</details>

<details><summary>Eggeling</summary>

14. Manu was in possession of a bull [^egg_135]. Into him had entered an Asura-killing, foe-killing voice; and by his snorting and roaring the Asuras and Rakshas were continually being crushed. Thereupon the Asuras said to one another: 'Evil, alas! this bull inflicts upon us! how can we possibly destroy him?' Now Kilāta and Ākuli were the two priests (brahman) of the Asuras.

[^egg_135]: 29:1 This bull of Manu has been compared by Dr. Kuhn (Zeitschrift für Vergl. Sprachf. IV, 91 seq.) with the Minotaur of the Greeks. Cf. also J. Muir, Original Sanskrit Texts, vol. i. p. 188 seq.; and Professor Weber's Translation of the first Adhyāya, Ind. Streifen, I, p. 50.
</details>


## १५


<details open><summary>विश्वास-प्रस्तुतिः</summary>

(स्तौ᳘) तौ᳘ होचतुः॥  
श्रद्धा᳘देवी वै म᳘नु᳘रावं नु᳘ व्वेदावे᳘ति तौ᳘ हाग᳘त्योचतुर्म᳘नो याज᳘याव त्वे᳘ति केने᳘त्यने᳘नर्षभेणे᳘ति तथे᳘ति तस्या᳘लब्धस्य सा व्वाग᳘पचक्राम॥
</details>

<details><summary>मूलम् - श्रीधरादि</summary>

(स्तौ᳘) तौ᳘ होचतुः॥  
श्रद्धा᳘देवी वै म᳘नु᳘रावं नु᳘ व्वेदावे᳘ति तौ᳘ हाग᳘त्योचतुर्म᳘नो याज᳘याव त्वे᳘ति केने᳘त्यने᳘नर्षभेणे᳘ति तथे᳘ति तस्या᳘लब्धस्य सा व्वाग᳘पचक्राम॥
</details>

<details><summary>मूलम् - Weber</summary>

तौ᳘ होचतुः॥  
श्रद्धा᳘देवी वै म᳘नुरावं नु᳘ वेदावे᳘ति तौ᳘ हाग᳘त्योचतुर्म᳘नो याज᳘याव त्वे᳘ति केने᳘त्यने᳘नर्षभेणे᳘ति तथे᳘ति तस्या᳘लब्धस्य स वाग᳘पचक्राम॥
</details>

<details><summary>सायणः</summary>

तौ होचतुः- श्रद्धादेवो वै मनुः, -आवं नु वेदावेति । तौ हागत्योचतुः -मनो ! याजयाव त्वेति । केनेति- अनेनर्षभेणेति । तथेति । तस्यालब्धस्य सा वागपचक्राम ॥ १५ ॥ 

तयोर्व्यापारमाह- **तौ होचतु**रिति । श्रद्धैव देवो यस्य सः ‘श्रद्धादेवः‘ श्रद्धालुरित्यर्थः । **आवं नु वेदाव** इति । आवामस्य मनोरभिप्रायं जानावहै इत्यर्थः । ”प्रथमायाश्च द्विवचने भाषायाम्” (पा० सू० ७. २. ८८.) इति भाषायामेवात्वविधानादावमिति ह्रस्वोच्चारणम् । ”विद ज्ञाने” (अ० प० ५४) इत्यस्माल्लोट्युत्तमद्विवचने [^१_४०] वेदावेति रूपम् । **मनो याजयावे**त्यादि । हे मनो ! त्वामनेन- ऋषभेण याजयावेति । श्रद्धालुं मनुं विप्रलभ्य तमृषभमवधिष्टामिति तात्पर्यार्थः ॥ १५ ॥ 

[^१_४०]: ‘इत्यस्मादस्मद्युत्तमद्विवचने‘ इति पा.
</details>

<details><summary>Eggeling</summary>

15. These two said, 'God-fearing, they say, is Manu: let us two then ascertain!' They then went to him and said: 'Manu! we will sacrifice for thee!' He said: 'Wherewith?' They said: 'With this bull!' He said: 'So be it!' On his (the bull's) being killed the voice went from him.
</details>


## १६


<details open><summary>विश्वास-प्रस्तुतिः</summary>

सा म᳘नोरेव᳘ जायां᳘ मनावीं प्र᳘विवेश॥  
त᳘स्यै ह स्म य᳘त्र व्व᳘दन्त्यै शृण्व᳘न्ति त᳘तो ह स्मै᳘वासुररक्षसा᳘नि मृद्य᳘मानानि यन्ति ते हा᳘सुराः स᳘मूदिर ऽइतो वै᳘ नः पा᳘पीयः सचते भू᳘यो हि᳘ मानुषी व्वाग्व᳘दती᳘ति किलाताकुली᳘ है᳘वोचतुः श्रद्धा᳘देवो वै म᳘नुरावं᳘ न्वेव᳘ व्वेदावे᳘ति तौ᳘ हाग᳘त्योचतुर्म᳘नो याज᳘याव त्वे᳘ति केने᳘त्यन᳘यैव᳘ जायये᳘ति तथे᳘ति त᳘स्या ऽआ᳘लब्धायै सा व्वाग᳘पचक्राम॥
</details>

<details><summary>मूलम् - श्रीधरादि</summary>

सा म᳘नोरेव᳘ जायां᳘ मनावीं प्र᳘विवेश॥  
त᳘स्यै ह स्म य᳘त्र व्व᳘दन्त्यै शृण्व᳘न्ति त᳘तो ह स्मै᳘वासुररक्षसा᳘नि मृद्य᳘मानानि यन्ति ते हा᳘सुराः स᳘मूदिर ऽइतो वै᳘ नः पा᳘पीयः सचते भू᳘यो हि᳘ मानुषी व्वाग्व᳘दती᳘ति किलाताकुली᳘ है᳘वोचतुः श्रद्धा᳘देवो वै म᳘नुरावं᳘ न्वेव᳘ व्वेदावे᳘ति तौ᳘ हाग᳘त्योचतुर्म᳘नो याज᳘याव त्वे᳘ति केने᳘त्यन᳘यैव᳘ जायये᳘ति तथे᳘ति त᳘स्या ऽआ᳘लब्धायै सा व्वाग᳘पचक्राम॥
</details>

<details><summary>मूलम् - Weber</summary>

सा म᳘नोरेव᳘ जाया᳘म् मनावीम् प्र᳘विवेश॥  
त᳘स्यै ह स्म य᳘त्र व᳘दन्त्यै शृण्व᳘न्ति त᳘तो ह स्मैॗवासुररक्षसा᳘नि मृद्य᳘मानानि यन्ति ते हा᳘सुराः स᳘मूदिर इतो वै᳘ नः पा᳘पीयः सचते भू᳘यो हि᳘ मानुषी वाग्व᳘दती᳘ति किलाताकुली᳘ हैॗवोचतुः श्रद्धा᳘देवो वै म᳘नुराॗवं न्वेव᳘ वेदावे᳘ति तौ᳘ हाग᳘त्योचतुर्म᳘नो याज᳘याव त्वे᳘ति केने᳘त्यन᳘यैव᳘ जायये᳘ति तथे᳘ति त᳘स्या आ᳘लब्धायै सा वाग᳘पचक्राम॥
</details>

<details><summary>सायणः</summary>

सा मनोरेव जायां मनावीं प्रविवेश । तस्यै ह स्म यत्र वदन्त्यै शृण्वन्ति, ततो ह स्मैवासुररक्षसानि मृद्यमानानि यन्ति । ते हासुराः समूदिरे- इतो वै नः पापीयः सचते, भूयो हि मानुषी वाग् वदतीति । किलाताकुली हैवोचतुः- श्रद्धादेवो वै मनुः आवं न्वेव वेदावेति । तौ हागत्योचतुः- मनो ! याजयाव त्वेति । केनेति । अनयैव जाययेति । तथेति । तस्या आलब्धायै सा वागपचक्राम ॥ १६॥ 

**सा मनोरेव जायां मनावीं प्रविवेश**- इति । मनोर्भार्या मनावी । ”मनोरौ वा" (पा० सू० ४. १. ३९.) इत्यौत्वम् । पुंयोगलक्षणे ङीप् । (पा. सू. ४. २. ४८.) । **तस्यै ह स्म यत्र वदन्त्यै शृण्वन्ति**- इति । ‘तस्यै’ षष्ठ्यर्थे चतुर्थी (पा. सू. २. ३. ६२. अ. वा. १) ‘यत्र‘ यस्मिन् देशे वदन्त्यास्तस्याः शब्दं शृण्वन्ति ‘ततः‘ तस्मात् [^१_४०] स्थानादसुरादयो बाधिताः पलायन्त इत्यर्थः । **पापीयः सचत** इति । तिर्यग्जातेर्ऋषभस्य ध्वनेः श्रवणात् प्रागस्माकं निकर्षमात्रं प्राप्तम्, इदानीं तु मनुष्यशरीरान्निर्गतवाचः श्रवणादस्माकं ‘पापीयः‘ अतिशक्तिं पापम्, पराजयं प्राप्नोति । इममेवातिशयमुपपादयति- **भूयो हि मानुषी वाग् वदती**ति । तिर्यग्वाचः सकाशात् ‘भूयः‘ बहुतरं हि मानुषी वाग्वदति वर्णपदवाक्यात्मना कस्यचिदर्थस्य प्रतिपादकत्वात् । एतदाकर्ण्य तावेव पुरोहितावस्यापि प्रतिक्रियां चक्रतुरित्याह- **किलाताकुली हैवोचतुरि**ति ॥ १६ ॥ 

[^१_४०]: ‘तस्माद्वदनात्‘ इति पा. ।
</details>

<details><summary>Eggeling</summary>

16. It entered into Manāvī, the wife of Manu; and when they heard her speak, the Asuras and Rakshas were continually being crushed. Thereupon the Asuras said to one another: 'Hereby even greater evil is inflicted on us, for the human voice speaks more!' Kilāta and Ākuli then said: 'God-fearing, they say, is Manu: let us then ascertain!' They went to him and said: 'Manu! we will sacrifice for thee!' He said: 'Wherewith?'

 They said: 'With this thy wife!' He said: 'So be it!' And on her being killed that voice went from her.
</details>


## १७


<details open><summary>विश्वास-प्रस्तुतिः</summary>

सा᳘ यज्ञ᳘मेव᳘ यज्ञ᳘पा᳘त्राणि प्र᳘विवेश॥  
त᳘तो हैनां न᳘ शेकतुर्नि᳘हन्तु᳘ᳮ सै᳘षासुरघ्नी᳘ सपत्नघ्नी व्वागु᳘द्वदति स य᳘स्य हैवं᳘विदु᳘ष ऽएताम᳘त्र व्वा᳘चं प्रत्युद्वाद᳘यन्ति पा᳘पीयाᳮ सो है᳘वास्य सप᳘त्ना भवन्ति॥
</details>

<details><summary>मूलम् - श्रीधरादि</summary>

सा᳘ यज्ञ᳘मेव᳘ यज्ञ᳘पा᳘त्राणि प्र᳘विवेश॥  
त᳘तो हैनां न᳘ शेकतुर्नि᳘हन्तु᳘ᳮ सै᳘षासुरघ्नी᳘ सपत्नघ्नी व्वागु᳘द्वदति स य᳘स्य हैवं᳘विदु᳘ष ऽएताम᳘त्र व्वा᳘चं प्रत्युद्वाद᳘यन्ति पा᳘पीयाᳮ सो है᳘वास्य सप᳘त्ना भवन्ति॥
</details>

<details><summary>मूलम् - Weber</summary>

सा᳘ यज्न=अ᳘मेव᳘ यज्ञपा᳘त्राणि प्र᳘विवेश॥  
त᳘तो हैनां न᳘ शेकतुर्नि᳘र्हन्तुᳫं सैॗषासुरघ्नी वागु᳘द्वदति स य᳘स्य हैवं᳘विदु᳘ष एताम᳘त्र वा᳘चम् प्रत्युद्वाद᳘यन्ति पा᳘पीयांसो हैॗवास्य सप᳘त्ना भवन्ति॥
</details>

<details><summary>सायणः</summary>

सा यज्ञमेव यज्ञपात्राणि प्रविवेश । ततो हैनां न शेकतुर्निहन्तुम् । सैषासुरघ्नी सपत्नघ्नी वागुद्वदति । स यस्य हैवं विदुष एतामत्र वाचं प्रत्युद्वादयन्ति, पापीयांसो हैवास्य सपत्ना भवन्ति ॥ १७ ॥ 

**सा यज्ञमेवे**ति । असुरघ्नी या वाक्, क्रमेण मनोर्ऋषभे जायायां चासीत्, ’सा’ तयोर्हननान्निराश्रया सती यज्ञमेवाश्रयितुम् ’यज्ञपात्राणि प्रविवेश ।' ‘ततः’ तेभ्यो यज्ञपात्रेभ्यः सकाशात् 'एनाम्‘ वाचम् ’नि(र्ह)हन्तुम्‘ निर्गमयितुं न शेकतुरसुरपुरोहितौ । 'सैषा’ यज्ञपात्रगता ऽसुरघ्नी वाक् शम्यया [^१_४१] समाहननादुद्गच्छति । एवं यज्ञपात्रध्वनेरसुरराक्षसादिनिवृत्तिहेतुतां प्रतिपादितामुपसंहरति- **स यस्ये**ति ॥ १७ ॥ 

[^१_४१]: ”गदया सदृशी बाहुपरिमिता शम्या” इति सा (तै० सं० १. २. १२.) ”द्वात्रिंशदंगुला शम्या”- इति श्रौ० सू० ५. ७६ ।
</details>

<details><summary>Eggeling</summary>

17. It entered into the sacrifice itself, into the sacrificial vessels; and thence those two (Asura priests) were unable to expel it. This same Asura-killing, foe-killing voice sounds forth (from the millstones when they are beaten with the wedge). And for whomsoever that knows this, they produce this discordant noise on the present occasion, his enemies are rendered very miserable.
</details>


## १८


<details open><summary>विश्वास-प्रस्तुतिः</summary>

स᳘ समा᳘हन्ति॥  
कुक्कु᳘टो ऽसि म᳘धुजिह्व ऽइ᳘ति म᳘धुजिह्वो वै स᳘ देवे᳘भ्य ऽआ᳘सीद्विष᳘जिह्वो᳘ऽसुरेभ्यः स यो᳘ देवे᳘भ्य ऽआ᳘सीः स᳘ न ऽएधी᳘त्ये᳘वैत᳘दाहे᳘षमू᳘र्जमा᳘ व्वद त्व᳘या व्वय᳘ᳮ सङ्घात᳘ᳮ सङ्घातं जेष्मे᳘ति ना᳘त्र तिरो᳘हितमिवास्ति᳟॥
</details>

<details><summary>मूलम् - श्रीधरादि</summary>

स᳘ समा᳘हन्ति॥  
कुक्कु᳘टो ऽसि म᳘धुजिह्व ऽइ᳘ति म᳘धुजिह्वो वै स᳘ देवे᳘भ्य ऽआ᳘सीद्विष᳘जिह्वो᳘ऽसुरेभ्यः स यो᳘ देवे᳘भ्य ऽआ᳘सीः स᳘ न ऽएधी᳘त्ये᳘वैत᳘दाहे᳘षमू᳘र्जमा᳘ व्वद त्व᳘या व्वय᳘ᳮ सङ्घात᳘ᳮ सङ्घातं जेष्मे᳘ति ना᳘त्र तिरो᳘हितमिवास्ति᳟॥
</details>

<details><summary>मूलम् - Weber</summary>

स᳘ समा᳘हन्ति॥  
कुक्कु᳘टो ऽसि म᳘धुजिह्व इ᳘ति म᳘धुजिह्वो वै स᳘ देवे᳘भ्य आ᳘सीद्विष᳘जिह्वो᳘ ऽसुरेभ्यः स यो᳘ देवे᳘भ्य आ᳘सीः स᳘न एधी᳘त्येॗ वैत᳘दाहे᳘षमू᳘र्जमा᳘वद त्व᳘या वय᳘ᳫं᳘ सङ्घातᳫ संङ्घातं जेष्मे᳘ति न᳘:त्र तिरो᳘हितमिवास्ति॥
</details>

<details><summary>सायणः</summary>

स समाहन्ति- **"कुक्कुटो ऽसि मधुजिह्वः”**- (१ अ० १६ मं०) इति । मधुजिह्वो वै स देवेभ्य आसीद्, विषजिह्वो ऽसुरेभ्यः । स यो देवेभ्य आसीः स न एधीत्येवैतदाह- **”इषमूर्जमा वद त्वया वय ꣳ सङ्घात ꣳ सङ्घातं जेष्म”**- (१ अ० १६ मं०) इति । नात्र तिरोहितमिवास्ति ॥ १८ ॥ 

विहितं समाहननमनूद्य मन्त्रं विधत्ते [^१_४१]- स समाहन्ति कुक्कुटो [^२_४१] ऽसीति । ‘मधुजिह्व‘ इति विशेषणस्याभिप्रायमाह- स यो देवेभ्य इति । ‘स‘ खलु- ऋषभो देवानां ‘मधुजिह्वः‘ मधुरवागासीत्, जयहेतुत्वात् । असुरेभ्यस्तु 'विषजिह्वः‘ विषवागासीत्, पराजयहेतुत्वात् । एवं च मधुजिह्व इति विशेषणस्यायमभिप्रायः, देवानां यादृश आसीः अतो ऽस्माकं [^३_४१] तादृशो भवेति । इषमूर्जमावदेत्यादिमन्त्रशेषस्य स्पष्टार्थतामाह- नात्रेति । ’अत्र‘ अस्मिन् मन्त्रे किमपि तिरोहितं [^४_४१] नैवास्ति, अतो न व्याख्यायत इत्यर्थः ॥ १८ ॥ 

[^१_४१]: ”आह्वयत्याहन्त्यन्यो दृषदुपले कुक्कुटो ऽसीति त्रिः शम्यया द्विर्दृषदं सकृदुपलाम्” श्रौ० सू० २. ९९ ।

[^२_४१]: "असुराः क्व क्व-इति तान् हन्तुमिच्छन् यो ऽटति- सर्वत्र सञ्चरति स कुक्कुटः । यद्वा कुकं- कुत्सितशब्दं कुटति- तनोतीति कुक्कुटः । यद्वा कुक्कुटाख्यपक्षिवद् ध्वनिविशेषमसुरभीत्यर्थं तनोतीति कुक्कुट इत्युपचर्यते” इति महीधरभाष्यम् ।

[^३_४१]: ’सो ऽस्माकम्‘ इति पा० ।

[^४_४१]: यतो ऽत्राविस्पष्टार्थं पदं नास्ति, अतो व्याख्याने प्रयोजनाभाव इत्यर्थः ।
</details>

<details><summary>Eggeling</summary>

18. He beats the mill-stones with the wedge, with the text (Vāj. S. I, 16 a): 'A honey-tongued cock (kukkuṭa [^egg_136]) art thou (O wedge)!' For honey-tongued indeed was he (the bull) for the gods, and poison-tongued for the Asuras: hence he thereby says: 'What thou wert for the gods, that be thou for us!' He adds: 'Sap and strength do thou call hither! with thy help may we conquer in every battle!' In these words there is nothing that is obscure.

[^egg_136]: 30:1 Mahīdhara offers the following etymological derivation of this word: 1. from kva kva, 'where? where?' ['He who, wishing to kill the Asuras, roams about everywhere, crying "where, where are the Asuras?"']; 2. from kuk, 'a hideous noise,' and kuṭ, 'to spread;' or 3. one who, in order to frighten the Asuras, utters a sound resembling that of the bird called kukkuṭa (cock). Professor Weber translates it by 'Brüller' (roarer, crier).
</details>


## १९


<details open><summary>विश्वास-प्रस्तुतिः</summary>

(स्त्य᳘) अ᳘थ शू᳘र्पमा᳘दत्ते॥  
व्वर्ष᳘वृद्धमसी᳘ति व्वर्ष᳘वृद्ध᳘ᳫं᳘ ह्येतद्य᳘दि नडा᳘नां य᳘दि व्वेणूनां य᳘दीषी᳘काणां व्वर्ष᳘मु᳘ ह्ये᳘वैता व्वर्द्धयति᳟॥
</details>

<details><summary>मूलम् - श्रीधरादि</summary>

(स्त्य᳘) अ᳘थ शू᳘र्पमा᳘दत्ते॥  
व्वर्ष᳘वृद्धमसी᳘ति व्वर्ष᳘वृद्ध᳘ᳫं᳘ ह्येतद्य᳘दि नडा᳘नां य᳘दि व्वेणूनां य᳘दीषी᳘काणां व्वर्ष᳘मु᳘ ह्ये᳘वैता व्वर्द्धयति᳟॥
</details>

<details><summary>मूलम् - Weber</summary>

अ᳘थ शू᳘र्पमा᳘दत्ते॥  
वर्ष᳘वृद्धमसी᳘ति वर्ष᳘वृॗद्धᳫं ह्येतद्य᳘दि नडा᳘नां य᳘दि वेणूनां य᳘दीषी᳘काणां वर्ष᳘मुह्येॗवैता᳘ वर्ध᳘यति [^wbr_1] ॥  

[^wbr_1]: वर्धयति M.B.C unaccented against पा॰ ८.१.५६
</details>

<details><summary>सायणः</summary>

अथ शूर्पमादत्ते- **”वर्षवृद्धमसि”**- (१ अ० १६ मं०) इति । वर्षवृद्धं ह्येतत् । यदि नडानां यदि वेणूनां यदीषीकाणाम् । वर्षमु ह्येवैता वर्द्धयति ॥ १९ ॥ 

अथ समन्त्रकं शूर्पादानं विधत्ते [^१_४१]- **अथे**ति । शूर्पस्य वर्षवृद्धत्वमुपपादयति- **यदि नडानां यदि वेणूनां यदीषीकाणा**मिति। जलप्रान्ते वर्तमानास्तृणविशेषा नडाः । नलादीनि द्रव्याणि शूर्पस्योपादानभूतानि । 'वर्षम्’ उदकवृष्टिरेव हि 'एताः’ नडाद्या ओषधीर्वर्द्धयति, अतो वर्षवृद्धत्वाच्छूर्पस्य 'वर्षवृद्धमसि’- इति व्यपदेशः ॥ १९॥ 

[^१_४१]: ’वर्षवृद्वमसीति शर्तमादत्ते” श्रौ० सू० २. १०० ।
</details>

<details><summary>Eggeling</summary>

19. Thereupon [^egg_137] he (the Adhvaryu) takes the winnowing basket, with the text (Vāj. S. I, 14 b): 'Rain-grown art thou!' For rain-grown it is indeed, whether it be made of reeds or of cane or of rushes, since it is the rain that makes these grow.

[^egg_137]: 30:2 Viz. when the rice has been husked (by the Havishkr̥t in the mortar). Schol. on Katy. Sr. II, 4, 16.
</details>


## २०


<details open><summary>विश्वास-प्रस्तुतिः</summary>

(त्य᳘) अ᳘थ हविर्नि᳘र्व्वपति॥  
प्र᳘ति त्वाव्वर्ष᳘वृद्धं वेत्त्वि᳘ति व्वर्ष᳘वृद्धा उ᳘ ह्ये᳘वैते य᳘दि व्व्रीह᳘यो य᳘दि य᳘वा व्वर्ष᳘मु᳘ ह्ये᳘वैता᳘न्वर्द्ध᳘यति त᳘त्सञ्ज्ञा᳘मे᳘वैतच्छू᳘र्पाय च व्वदति ने᳘द᳘न्यो ऽन्य᳘ᳮ हिन᳘सात ऽइ᳘ति᳟॥
</details>

<details><summary>मूलम् - श्रीधरादि</summary>

(त्य᳘) अ᳘थ हविर्नि᳘र्व्वपति॥  
प्र᳘ति त्वाव्वर्ष᳘वृद्धं वेत्त्वि᳘ति व्वर्ष᳘वृद्धा उ᳘ ह्ये᳘वैते य᳘दि व्व्रीह᳘यो य᳘दि य᳘वा व्वर्ष᳘मु᳘ ह्ये᳘वैता᳘न्वर्द्ध᳘यति त᳘त्सञ्ज्ञा᳘मे᳘वैतच्छू᳘र्पाय च व्वदति ने᳘द᳘न्यो ऽन्य᳘ᳮ हिन᳘सात ऽइ᳘ति᳟॥
</details>

<details><summary>मूलम् - Weber</summary>

अ᳘थ हविर्नि᳘र्वपति॥  
प्र᳘ति त्वा वर्ष᳘वृद्धं वेत्त्वि᳘ति वर्ष᳘वृद्धा उ᳘ ह्येॗवैते य᳘दि व्रीह᳘यो य᳘दि य᳘वा वर्ष᳘मुॗह्येॗवैता᳘न्वर्ध᳘यति त᳘त्संज्ञा᳘मेॗवैतछू᳘र्पाय च वदति ने᳘दॗन्यो ऽन्य᳘ᳫं᳘ हिन᳘सात इ᳘ति॥
</details>

<details><summary>सायणः</summary>

अथ हविर्निर्वपति- **”प्रतित्वा वर्षवृद्धं वेत्तु”** -(१ अ० १६ मं०) इति । वर्षवृद्धा उ ह्येवैते यदि व्रीहयो यदि यवाः । वर्षमु ह्येवैतान् वर्द्धयति तत्संज्ञामेवैतच्छूर्पाय च वदति- नेदन्योन्यं हिनसात इति ॥ २० ॥ 

तस्मिन् शूर्पे ऽवहतानां व्रीहीणां प्रक्षेपं विधत्ते [^१_४२]- **अथ हविर्निर्वपती**ति । ‘निर्वपति’ उलूखलान्निष्कृष्य अवहतान् व्रीहीन् प्रक्षिपतीत्यर्थः । हे हविः ! वर्षवृद्धं त्वां शूर्पं प्रति ‘वेत्तु‘ आत्मन उपर्यवस्थानं जानात्विति मन्त्रार्थः । हविषो वर्षवृद्धत्वमुपपादयति-वर्षवृद्धा उ हीति । व्रीहियवयोरन्यतरो हि हविष उपादानम्; ”व्रीहिभिर्यजेत” “यवैर्यजेत”- इति विकल्पेन [^२_४२] यागसाधनत्वश्रवणात् । व्रीहियवाद्योषधयश्च वृष्ट्या वर्द्धन्त इति प्रसिद्धमित्यर्थः । ”प्रतित्वा” -इत्यस्याभिप्रायमाह- **तत्सञ्ज्ञामेवैतच्छूर्पा**येति । शूर्पहविषोरन्योन्यं हिंसा मा भवेदिति । ‘शूर्पाय च‘ इति चशब्दाद्धविषे च । 'संज्ञां’ संज्ञानम् । समानज्ञानत्वमेव मन्त्रो वदतीत्यर्थः ॥ २० ॥ 

[^१_४२]: ”प्रति त्वेति हविरुद्वपति” श्रौ० सू० २. १०१ ।

[^२_४२]: मनुसंहिता अ० २ श्लो० १४, ”श्रुतिद्वेधं तु यत्र स्यात्तत्र धर्मावुभौ स्मृतौ । उभावपि हि तो धर्मौ सम्यगुक्तौ मनीषिभिः ॥ ”तुल्यबलविरोधे विकल्पः” इति च गौतमः । ”एकार्थास्तु विकल्पेरन्” इत्यादिजैमिनीयसूत्राणि चेक्षितव्यानि । जै० सू० १२. ३. १०. १५ ।
</details>

<details><summary>Eggeling</summary>

20. He then pours out the (threshed) rice (from the mortar into the winnowing basket), with the text (Vāj. S. I, 16 c): 'May the rain-grown acknowledge (receive) thee!' For rain-grown also are these (grains), whether they be rice or barley, since it is the rain that makes them grow. By these words he establishes an understanding between them and the winnowing basket, in the hope 'that they will not injure each other.'
</details>


## २१


<details open><summary>विश्वास-प्रस्तुतिः</summary>

(त्य᳘) अ᳘थ नि᳘ष्पुनाति॥  
प᳘रापूतᳮ र᳘क्षः प᳘रापूता ऽअ᳘रातय ऽइत्य᳘थ तु᳘षान्प्र᳘हन्त्य᳘पहतᳮ र᳘क्ष ऽइ᳘ति त᳘न्नाष्ट्रा᳘ ऽए᳘वैतद्र᳘क्षाᳫंस्यतो᳘ ऽपहन्ति॥
</details>

<details><summary>मूलम् - श्रीधरादि</summary>

(त्य᳘) अ᳘थ नि᳘ष्पुनाति॥  
प᳘रापूतᳮ र᳘क्षः प᳘रापूता ऽअ᳘रातय ऽइत्य᳘थ तु᳘षान्प्र᳘हन्त्य᳘पहतᳮ र᳘क्ष ऽइ᳘ति त᳘न्नाष्ट्रा᳘ ऽए᳘वैतद्र᳘क्षाᳫंस्यतो᳘ ऽपहन्ति॥
</details>

<details><summary>मूलम् - Weber</summary>

अ᳘थ नि᳘ष्पुनाति॥  
प᳘रापूतं र᳘क्षः प᳘रापूता अ᳘रातय इत्य᳘थ तु᳘षान्प्र᳘हन्त्य᳘पहतं र᳘क्ष इ᳘ति त᳘न्नाष्ट्रा᳘ एॗवैतद्र᳘क्षांस्यतो᳘ ऽपहन्ति॥
</details>

<details><summary>सायणः</summary>

अथ निष्पुनाति- **”परापूत ꣳ रक्षः परापूता अरातयः”**- (१ अ. १६ मं०) इति । अथ तुषान् प्रहन्ति- **”अपहत ꣳ रक्षः”**- (१ अ० १६ मं०) इति । तन्नाष्ट्रा एवैतद्रक्षांस्यतो ऽपहन्ति ॥२१॥ 

तुषाणामपनयनं समन्त्रकं विधत्ते [^१_४२]- **अथ निष्पुनाती**ति । तुषाणां राक्षसभागत्वात् तैस्तन्निरसनं विधत्ते- अथ **तुषान्- प्रहन्त्यपहतमि**ति । 'प्रहन्ति’ प्रक्षिपन्ति । एतन्मन्त्रद्वयस्य प्रयोजनमाह- **तन्नाष्ट्रा एवैतदि**ति ॥ २१ ॥ 
[^१_४२]: ”परापूतमिति निष्पुनाति” “अपहतमिति तुषान्निरस्यति” श्रौ० सू० २, १०२, १०३ ।
</details>

<details><summary>Eggeling</summary>

21. He now winnows (the rice), with the text (Vāj. S. I, 16 d): 'Cleared off is the Rakshas! cleared off are the evil-doers!' The husks (which have fallen on the ground) he throws away [^egg_138], with the text (Vāj. S. I, 16 e), 'Expelled is the Rakshas!' for those evil spirits, the Rakshas, he thereby expels.

[^egg_138]: 31:1 He puts them into the central one of the potsherds for the Agni cake, and throws them on the utkara, or heap of rubbish (cf. p. 25, note 1). Schol. on Kāty. Śr. II, 4, 19. Before he proceeds with his work, he has to touch water; cf. p. 2, note 2.
</details>


## २२


<details open><summary>विश्वास-प्रस्तुतिः</summary>

(न्त्य) अथा᳘पविनक्ति॥  
व्वायु᳘र्व्वो व्वि᳘विनक्त्वि᳘त्ययं वै᳘ व्वायु᳘र्यो ऽयं प᳘वत ऽएष वा᳘ ऽइदᳮ स᳘र्व्वं व्वि᳘विनक्ति य᳘दिदं कि᳘ञ्च व्विविच्य᳘ते त᳘देनानेष᳘ ऽए᳘वैतद्वि᳘विनक्ति स᳘ य᳘दैत᳘ ऽएत᳘त्प्राप्नुव᳘न्ति य᳘त्रैनानध्यपविनक्ति॥
</details>

<details><summary>मूलम् - श्रीधरादि</summary>

(न्त्य) अथा᳘पविनक्ति॥  
व्वायु᳘र्व्वो व्वि᳘विनक्त्वि᳘त्ययं वै᳘ व्वायु᳘र्यो ऽयं प᳘वत ऽएष वा᳘ ऽइदᳮ स᳘र्व्वं व्वि᳘विनक्ति य᳘दिदं कि᳘ञ्च व्विविच्य᳘ते त᳘देनानेष᳘ ऽए᳘वैतद्वि᳘विनक्ति स᳘ य᳘दैत᳘ ऽएत᳘त्प्राप्नुव᳘न्ति य᳘त्रैनानध्यपविनक्ति॥
</details>

<details><summary>मूलम् - Weber</summary>

अथा᳘पविनक्ति॥  
वायु᳘र्वो वि᳘विनक्त्वि᳘त्ययं वै᳘ वायु᳘र्यो ऽयम् प᳘वत एष वा᳘ इदᳫं स᳘र्वं वि᳘विनक्ति य᳘दिदं किं᳘ च विविच्य᳘ते त᳘देनानेष᳘ एॗवैतद् वि᳘विनक्तिस᳘ यॗदैत᳘ एत᳘त्प्राप्नुव᳘न्ति य᳘त्रैनान् अध्यपवि᳘नक्ति॥
</details>

<details><summary>सायणः</summary>

अथापविनक्ति- **”वायुर्वो विविनक्तु”**- (१ अ० १६ मं०) इति । अयं वै वायुः- यो ऽयं पवते । एष वा इदं सर्वं विविनक्ति- यदिदं किञ्च विविच्यते । तदेनानेष एवैतद्विविनक्ति । स यदैत एतत्प्राप्नुवन्ति यत्रैनानध्यपविनक्ति ॥ २२ ॥ 
वितुषीकृतानां तण्डुलानां व्रीहीणां च पृथक्करणं विधत्ते [^१_४२]- **अथापविनक्ती**ति [^२_४२] । मन्त्रगतवायुशब्दस्यार्थमाह- **अयं वै वायुर्यो ऽयं पवत** इति । तस्य विवेचनसामर्थ्यमुपपादयति- **एष वा इद ꣳ सर्वं विविनक्ति**- इति । ‘तत्‘ तस्मात् सर्वस्यास्य विवेचकत्वात् ‘एष एव‘ वायुः ‘एनान्‘ व्रीहींस्तण्डुलांश्च ‘विविनक्ति’ पृथक् करोति, अतस्तत्प्रार्थनं युक्तमित्यर्थः । **स यदैत** इति । 'यदा‘ यस्मिन् काले ‘एते‘ व्रीहितण्डुलाः ‘एतद्‘ विवेचनं प्राप्नुवन्ति, तस्मिन् समये ‘यत्र‘ यस्यां पात्र्याम् ‘अधि‘ उपर्येतानपविनक्ति ॥ २२ ॥ 

[^१_४२]: ”वायुर्व इति विविनक्ति” -(श्रौ० सू० २, १०४.) ।

[^२_४२]: एतञ्च विविक्तीकरणं तुषनिरसनात्पूर्वं प्रतिपत्तव्यं सामर्थ्यादशेषपनिरसनह्येवं सति भवति । उक्तंच 'विरोधे ऽर्थस्तत्परत्वात्‘ इति । सूत्रक्रमश्च यथाश्रुतीत्यदोषः । इति का० श्रौ० सू० २ । १०९ भाष्ये कर्कः । तथा ”पाठक्रमादर्थक्रमो बलीयान्” इत्येष मीमांसान्यायो ऽप्यनुसंधेयः । इति ।
</details>

<details><summary>Eggeling</summary>

22. He then separates (the husked grains from the unhusked), with the text (Vāj. S. I, 16 f): 'May the wind separate you!' For it is that wind (which is produced by the winnowing) which here purifies (or blows, pavate); and it is the wind that separates everything here (on earth) that undergoes separation: therefore it also separates here those (two kinds of grain) from each other. Now when they are undergoing this process, and whilst he is separating [^egg_139] (the husked, so as to drop them into a pot),--

[^egg_139]: 31:2 He separates them whilst holding the mouth of the winnowing basket sideways or horizontally, and makes the husked ones fall into the pot. Schol. on Katy. Śr. II, 4, 20. According to the Paddhati, he now puts the unhusked once more into the mortar and threshes them again, and then pouring them back into the basket repeats the same process.
</details>


## २३


<details open><summary>विश्वास-प्रस्तुतिः</summary>

(क्त्य) अथा᳘नुमन्त्रयते॥  
देवो᳘ वः सविता हि᳘रण्यपाणिः प्र᳘तिगृभ्णात्व᳘च्छिद्रेण पाणि᳘ना सु᳘प्रतिगृहीता ऽअसन्नित्य᳘थ त्रिः᳘ फली᳘करोति त्रिवृद्धि᳘ यज्ञः॥
</details>

<details><summary>मूलम् - श्रीधरादि</summary>

(क्त्य) अथा᳘नुमन्त्रयते॥  
देवो᳘ वः सविता हि᳘रण्यपाणिः प्र᳘तिगृभ्णात्व᳘च्छिद्रेण पाणि᳘ना सु᳘प्रतिगृहीता ऽअसन्नित्य᳘थ त्रिः᳘ फली᳘करोति त्रिवृद्धि᳘ यज्ञः॥
</details>

<details><summary>मूलम् - Weber</summary>

अथा᳘नुमन्त्रयते॥  
देवो᳘ वः सविता हि᳘रण्यपाणिः प्र᳘तिगृभ्णात्वा᳘छिद्रेण पाणि᳘ना सु᳘प्रतिगृहीता असन्नित्य᳘थ त्रिः᳘ फलीकरोति त्रिवृद्धि᳘ यज्ञः॥
</details>

<details><summary>सायणः</summary>

अथानुमन्त्रयते- **”देवो वः सविता हिरण्यपाणिः प्रतिगृभ्णात्वच्छिद्रेण पाणिना"** -(१ अ० १६ मं०) । सुप्रतिगृहीता असन्निति । अथ त्रिः फलीकरोति- त्रिवृद्धि यज्ञः ॥ २३ ॥ 

तत्पात्रीगतस्य हविषः समन्त्रकमनुमन्त्रणं विधत्ते [^१_४३]- **अथानुमन्त्रयते** [^२_४३]- इति । यथा चैते तण्डुलाः- ’अच्छिद्रेण’ छिद्ररहितेन पाणिना 'सुप्रतिगृहीताः‘ शोभनं प्रतिगृहीता भवेयुः, तथा प्रतिगृह्णात्विति मन्त्रार्थः । फलीकरणं विधत्ते- अथेति । तस्य त्रित्वं प्रशंसति- **त्रिवृद्धि यज्ञः** इति । सवनत्रयादिरूपेण त्रिरावृत्तो हि यज्ञः, अतस्तदनुसारेण फलीकरणमपि त्रिः कर्त्तव्यमित्यर्थः ॥ २३ ॥ 

[^१_४३]: ”देवो व इति पात्र्यामोप्याभिमन्त्रयते”- श्रौ० सू० २. १०. ५ ॥

[^२_४३]: ”अंगुल्यग्रेणानुमन्त्रण” मिति निगम कात्यायनः ।
</details>

<details><summary>Eggeling</summary>

23. He addresses (those in the pot) thus (Vāj. S. I, 16 g): 'May the divine Savitr̥, the golden-handed, receive you with a flawless [^egg_140] hand!' By this he says: 'May they be well received!' He then cleans them thrice [^egg_141]; for threefold is the sacrifice.

[^egg_140]: 32:1 Viz. with the fingers joined together so as not to allow any grains to fall to the ground. Mahīdh.

[^egg_141]: 32:2 By removing the minute husks and grains (kaṇa) he makes the husked grains (taṇḍula) free from dust and shiny (this is apparently done by repeated winnowings). Schol. on Katy. Sr. II, 4, 22.
</details>


## २४


<details open><summary>विश्वास-प्रस्तुतिः</summary>

(स्त) तद्धै᳘के देवे᳘भ्यः शुन्धध्वं देवे᳘भ्यः शुन्धध्वमि᳘ति फली᳘कुर्वन्ति॥
त᳘दु त᳘था न᳘ कुर्यादा᳘दिष्टं वा᳘ ऽएत᳘द्देव᳘तायै हवि᳘र्भवत्य᳘थैत᳘द्वैश्वदेवं᳘ करोति यदा᳘ह देवे᳘भ्यः शुन्धध्वमि᳘ति त᳘त्सम᳘दं करोति त᳘स्मादु तूष्णी᳘मेव᳘ फली᳘कुर्यात्॥
</details>

<details><summary>मूलम् - श्रीधरादि</summary>

(स्त) तद्धै᳘के देवे᳘भ्यः शुन्धध्वं देवे᳘भ्यः शुन्धध्वमि᳘ति फली᳘कुर्वन्ति॥
त᳘दु त᳘था न᳘ कुर्यादा᳘दिष्टं वा᳘ ऽएत᳘द्देव᳘तायै हवि᳘र्भवत्य᳘थैत᳘द्वैश्वदेवं᳘ करोति यदा᳘ह देवे᳘भ्यः शुन्धध्वमि᳘ति त᳘त्सम᳘दं करोति त᳘स्मादु तूष्णी᳘मेव᳘ फली᳘कुर्यात्॥
</details>

<details><summary>मूलम् - Weber</summary>

तद्धै᳘के देवे᳘भ्यः शुन्धध्वं देवे᳘भ्यः शुन्धध्वमि᳘ति फली᳘कुर्वन्ति त᳘दु त᳘था न᳘ कुर्यादा᳘दिष्टं वा᳘ एत᳘द्देव᳘तायै हवि᳘र्भवत्य᳘थैत᳘द्वैश्वदेवं᳘ करोति यदा᳘ह देवे᳘भ्यः शुन्धध्वमि᳘ति त᳘त्सम᳘दं करोति त᳘स्मादु तूष्णी᳘मेव᳘ फली᳘कुर्यात्॥
</details>

<details><summary>सायणः</summary>

तद्धैके- ”देवेभ्यः शुन्धध्वं देवेभ्यः शुन्धध्व” मिति फलोकुर्वन्ति । तदु तथा न कुर्यात् । आदिष्टं वा एतद्देवतायै हविर्भवति । अथैतद्वैश्वदेवं करोति यदाह- देवेभ्यः शुन्धध्वमिति । तत्समदं करोति । तस्मादु तूष्णीमेव फलीकुर्यात् ॥ २४ ॥ 

तस्मिन् फलीकरणे शाखान्तरीयं मन्त्रविधिमनुवदति [^१_४३]- **तद्धैके देवेभ्य** इति । तं निषेधति- **तदु तथा न कुर्यादि**ति । एतदुपपादयति- **आदिष्टं वा एतद्देवतायै**- इति । ”अग्नये जुष्टं गृह्णामि” इत्येवमग्न्यादिदेवतायै- आदिष्टमेवैतद्धविर्भवति । अत्र तु ”देवेभ्यः शुन्धध्वम्” -इत्यनेन मन्त्रेण [^२_४३] ‘एतद्‘ हविः ‘वैश्वदेवम्‘ विश्वदेवसम्बन्धि करोति । अतो देवानामेतन्मन्त्रप्रयोगे ‘समदं‘ परस्परं कलहं करोति । अतो वैश्वदेवत्वापादकं मन्त्रं परित्यज्य तूष्णीमेव फलीकर्त्तव्यमिति निगमयति तस्मादु तूष्णीमेव फलीकुर्यादिति [^३_४३] ॥ २४ ॥ ४ ॥ 

[^१_४३]: ‘त्रिः फलीकरोति देवेभ्यः शुन्धध्वं देवेभ्यः शुन्धध्वमित्येके” -(श्रौ० सू० १. १०६) ।

[^२_४३]: शाखान्तरीयो ऽयं मन्त्रः ।

[^३_४३]: ”शैत्याच्छादकदोषापनयनं फलीकरणम्” इति तै. सं. १. १०५. भाष्ये सायणः । इह तु ”उलूखले हविष्करणम्, कण्डनं, उद्वापः, निष्पवनं, विवेचनं, कणनिष्कासनं” तदिति बोध्यम् । 

वेदार्थस्य प्रकाशेन तमो हार्द्दं निवारयन् । पुमर्थांश्चतुरो देयाद् विद्यातीर्थमहेश्वरः ॥ 

इति श्रीमद्राजाधिराजपरमेश्वरवैदिकमार्गप्रवर्त्तकश्रीवीरहरिहरमहाराजसाम्राज्यधुरन्धरेण सायणाचार्येण विरचिते माधवीये वेदार्थप्रकाशे माध्यन्दिनशतपथब्राह्मणभाष्ये प्रथमकाण्डे प्रथमप्रपाठके प्रथमाध्याये चतुर्थं ब्राह्मणम् । प्रथमाध्यायश्च समाप्तः ॥ १ ॥ 
</details>

<details><summary>Eggeling</summary>

24. Here now some clean them with the formula: 'For the gods get clean! for the gods get clean!' But let him not do so: for this oblation is intended for some particular deity; and if he were to say, 'For the gods get clean!' he would make it one intended for all the deities, and would thereby raise a quarrel among the deities. Let him therefore do the cleaning silently!
</details>

