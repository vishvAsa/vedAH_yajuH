+++
title = "३"

+++


कपर्दिक्षाष्यम्
## ०८

उक्तानि हविर्यज्ञानां विहरणनि ।
सौमिकानि च साग्निचित्यस्य क्रतोरग्निक्षेत्रमानमिष्टकानां करणानि उपधानवि धिश्च नोक्तः ।
तद्वक्तुकामः प्रस्तौति
___________________________________________________________


भवतीव खलु वा एष योऽग्निं चिनुते इति विज्ञायते । वयसां वा एष प्रतिमया चीयत इत्याकृतिचोदनात् । प्रत्यक्षविधानाद्वा  ॥ ८.१ ॥

___________________________________________________________



___________________________________________________________


यावदाम्नानेन वेणुना चतुरश्रे आत्मनि पुरुषानवमिमोते  ॥ ८.२  ॥

___________________________________________________________



प्रस्तावमात्रमनया श्रुत्या कियते न फलनिधानम् ।
विधिविभक्तेरभावात् ।
नित्योऽग्निरुत्तरवेदिवत् ।
"अग्निष्टोम उत्तरवेदिरुत्तरेषु क्रतुष्वग्निः" इति नित्यवचनात् ।
यदि प्रस्तावोऽनया श्रुत्या स्वीक्रियते गार्हपत्यचितेः पूर्वमेव प्रस्तावो न कर्तव्यः ।
सत्यमेतत् ।
इह प्रस्ताववचनस्येदं प्रयोजनं वक्ष्यमाणानि धमार्णि महाग्नेरेव यथा स्युरिति ।
कानि पुनस्तानि? जानुदघ्राजो महाग्नेवेति कात्यायनीये शुल्बे महाग्ननेरेवैते धर्मा इति स्पष्टमुक्तम् ।
किं चाश्चेहाग्निशब्देन निरुपपदेन चोदिता धर्मा यथा स्युरिति ।
यथा"तं वा एतं यजमान एव चिन्वीत" इति यजमानो महाग्नेरेव कर्ता न गार्हपत्यादेः ।
गार्हपत्यधिष्णयानामध्वर्युरेव कर्ता ।
पश्चाद्विधातव्यानां धिष्णियानां पूर्वं विधानस्यैतत्प्रयोजनम् ।
योऽग्नेश्वेता स भवत्येव ।
यद्यपि बहवो भ्रातृव्या इति क्रियतेऽनया श्रुत्या ।
वयसांपक्षिणां एषोऽग्निः प्रतिमया प्रकृत्या चेतव्य इति आकृतेःस्वरूपस्य विधानं क्रियते ।
स चोत्पततां छाययेत्यर्थ इति बोधायनेनोक्तम् ।
वैशब्दो निश्वये ।
असावप्याचार्यो वक्ष्यति "वक्रपुच्छो व्यस्तपक्ष" इति ।
तस्माच्छ्येनचिदेव प्रथमः ।
शुल्बान्तरे चोक्तं "श्येनचिदग्नीनां प्रथमोऽग्निः" इति ।
यदि श्येनो नित्यः कथं स्वर्गकाम इति ? यूपद्रव्यवत् ।
यथा खादिरं स्वर्गकामस्येति खादिरस्य नित्यत्वं काम्यत्वं च ।
प्रत्यक्षविधानाद्यावदाम्रायेन ।
वाशब्दः पक्षव्यावृत्तौ ।
तेन नैषापृतिचोदनापि श्येनः प्रकृतिः ।
कुतः? प्रत्यक्षविधानात् ।
प्रत्यक्षमेवात्र विधीयते ।
पक्षीभवतीत्यारभ्य पक्षपुच्छानामपि प्रमाणं विहितम् ।
तेन विरोधात् ।
नन्क्तमाकृतिचोदनेति, नैषा चोदना॑ नापि विधिः॑ विधिविभक्तेरभावात् ।
चीयत इति निर्दिश्यते॑ न चिनुयाच्चेतव्यमिति वा ।
विध्यन्तरशेषभूतत्वाच्च पश्यामो न विधायिकेति ।
"ब्रह्नवादिनो वदन्ति न्यङ्ङग्निश्वेतव्या ३ उत्ताना ३ इत्यारभ्य प्राचीनमुत्तानं पुरूषशीर्षमुपदधाति" इति पुरुषशिरसः उपधानं विधीयते ।
तस्य शेषभूतमिदं न विधायकम् ।
श्येनचिदग्नीनां प्रथम इति पिठकश्येनमधिकृत्यैतदुक्तं पुरुषमात्रपक्षपुच्छस्य समाख्या श्येन इति ।
तस्मादविरोधः ।
यावदाम्नानं तावदेव सारूप्यम् ।
पक्षपुच्छवत्तथा सारूप्यं गृहीत्वा वयःशब्दो वर्तते ।
तस्मात्पुरुषमात्रपक्षपुच्छवानग्निरिति तामेव प्रकृतिं निश्वित्य अन्ये आकृतिविशेषा वक्रपक्षादयः काम्या इति सिद्धम् ।
वक्ष्यति "काम्या गुणविकारा" इति ।
वेणुना चतुरश्र आत्मनि पुरुषानवमिमीतेअग्निकल्पे उक्तलक्षणेन वेणुना मिमीतेमिनोति स्थण्डुलार्धं क्षेत्रं वक्ष्यमाणेन मागैण सर्वतो द्विपुरुष आत्मा द्वाभ्यां चत्वारीति वचनाच्चतवारि च पुरुषक्षेत्राण्यात्मनि


___________________________________________________________


पुरुषं दक्षिणे पक्षे पुरुषं पुच्छे पुरुषमुत्तरे  ॥ ८.२  ॥

___________________________________________________________



पुरुषमेकं दक्षिणे पक्षे पुरुषं पुच्छे पुरुषमुत्तरेविवं त्रीणि चतुरश्राणि पुरुषप्रमाणानि, आत्मना सह सप्त पुरुषक्षेत्राणि ॥


___________________________________________________________


अरत्निना दक्षिणतो दक्षिणं पक्षं वर्धयति । एवमुत्तरत उत्तरम्  ॥ ८.२  ॥

___________________________________________________________


अरत्निप्रमाणेन दक्षिणतः दक्षिणं वक्षं वर्धयतिदीर्घङ्करोति ।
उत्तरतश्चोत्तरं पक्षम् ॥


___________________________________________________________


प्रादेशेन वितस्त्या वा पश्चात्पुच्छम्  ॥ ८.२  ॥

___________________________________________________________



द्वादशाङ्गुलेन त्रयोदशाङ्गुलेन वा पश्चात्पुच्छं वर्धयेदिति शेषः ।
एवमर्धाष्टमानि षुरुषक्षेत्राणि भवन्ति ।

करविन्दीया व्याख्या

अग्न्याधेयप्रभृति सोमान्तानां केवलविहारा उक्ताः ।
इदानीं साग्निचित्येषु क्रतुषु विहारविशेषविधित्सयाग्नेश्वयनविधायिकां श्रुतिं पठति ॥


भवती यते

भवतिःसमृद्ध्यर्थे ।
इवखलुवैशब्दो निपातसमुदायो वाक्यालङ्कारादौ वर्तते ।
"रस इव खलुवै तत्योऽर्ग्नि चिनुतेअग्निं चयनेन संस्करोति स समृद्धो भवतीति विज्ञायते ॥
नन्.उ मन्त्रस्य विधेः स्तावकतयार्ऽथवादोऽयम् ।
चिनुत इति वर्तमाननिर्देशः ।
अतः कथमेषा अग्रिसंस्कारभूतस्य चयनस्य विधायिका श्रुतिः कल्प्यते ।
सत्यं, तैत्तिरीयके अस्या एव श्रुतेर्मुख्यत्वादप्राप्तार्थत्वेनानुवादत्वासंभवाच्चयनमात्रस्यैषा विधायिका श्रुतिः कल्प्यते ।
अकामसंबन्धान्नित्येति च ।
ननु चयनवद्भवत्यर्थोऽपि विधेयः ।
न विधेयः, कुत, चयनस्याग्निसंस्कारत्वेन तत्फलानुवादासंभवात् ॥


वयसांदना

वयांसिपक्षिणः श्येनादयः ।
प्रतिमा  प्रतिकृतिःसादृश्यमाकृतिरूपं चोदयतीति चोदना विधीयका श्रुतिः ।
एषोऽग्निर्यथा श्येनाकृतिर्भवति तथा येतव्य इत्यर्थः ।
शुल्बान्तरे च  श्येनचिदग्नीनां प्रथमोऽग्निरित्युक्तम् ।
वक्ष्यति च श्येनं प्रकृत्य वक्रपक्षो व्यस्तपुच्छो भवतीति ।
तस्माद्वकपक्षादिविशिष्टश्येनोऽग्निः प्रकृतित्वेन कार्यः ।
स नित्यः ।
यूपप्रकृतिभूतखादिरादिकत्स्वर्गकामस्यापि भविष्यति ।

प्रत्य नेन

वाशब्दः पक्षव्यावृत्तौ ।
नैतदस्ति वयसां वा एष प्रतिमया चायते इति एषा श्येनाद्याकृतिविशेषचोदनेति ।
कुतः, प्रत्यक्षविधानात् ।
यतः पक्षी भवतीत्यादिना वाक्येन व्यायाममात्रपक्षपुच्छवदाकृतिः प्रत्यक्षमेवाग्नेर्विधीयते ।
अतः वयसां वा एष प्रतिमया चीयत इति वयःसादृश्यमात्रमभिदधाति, नैषा श्यैनाकृतियोदना भवितुमर्हति ।
किञ्च चीयत इति वर्तमानार्थ निर्देशादस्य वाक्यस्य पुरुषशीर्षोपधानविधिवाक्यशेषत्वाच्च नैषा विधायिका ।

यच्चोक्तं शुल्बान्तरे  "श्येनचिदग्निनां प्रथमोऽग्निरित्युक्तमिति" नायं दोषः ।
तत्र हि व्यायाममात्रपक्षपुच्छोऽग्निरित्यपि श्येन इत्युच्यते ।
तस्मादाम्नानेन वेदेन व्यायाममात्रपक्षपुच्छवत्ताया यावत्सादृश्यं विहितं तावदेव संपादयितव्यम् ।
तस्मात्पुरुषमात्रपक्षपुच्छवानग्निः प्रकृतिर्नित्यश्चेति स्थितम् ।
अस्या ग्नेःस्वरूपमाह ।

वेणुना च्छं वक्ष्यमाणप्रकारेण वेणुनाऽत्मनि चतुरः पुरुषानवमिमीते ।
अवमानमपि विमानमेव ।
इयति शक्ष्यामीति त्वा अवमाय यजन्त इति दर्शनात् ।
सर्वतो द्विपुरुष आत्मा ताभ्यां चत्वारि पुरुषक्षेत्राण्यात्मा भवति ।
एवं वक्षयोः पुच्छे च पुरुषसंमितानि त्रीणि ।
एवं सप्त पुरुषक्षेत्राणि अरत्निना दक्षिणतो दक्षिणं पक्षं प्रवर्धयति दक्षिणतो  दीर्घं कुर्यात् ।
एवमुत्तरत उत्तरमपि पक्षमुत्तरतो दीर्घं कुर्यात् ।
प्रादेशेन नितस्त्या वा पश्चात्पुच्छम् ।
प्रादेशोङ्गुष्ठप्रदेशिनीभ्यां परिमितः वितस्तिरङ्गुष्ठकनिष्ठिकाभ्यां तयोरन्यतरेण पुच्छं प्रतीचीनं वर्धयेत् ।
एवमर्धाष्टमानि पुरुषक्षेत्राण्यग्नेः क्षेत्रं भवति ।

सुन्दरराजीया व्याख्या.

वेदेर्विमानं सौमिक्याः क्रमैर्द्विद्वादशाङ्गुलैः ।

आदित्रिसप्तसु द्वित्रिचन्द्रद्वियुगभूमिषु ॥ .१ ॥


भूत्रिभूद्विशरैकेषु शङ्कवो दश पञ्च च ।

सषट्तिलारत्निषष्ठोनाष्टात्रिंशदरत्निका ॥ .२ ॥


विमानरज्जुश्विह्नं स्यात्तस्याःसप्तदशस्वथ ।

पाशौ कार्यौ तयोर्मध्ये प्रक्तमा द्वादश स्मृताः ॥ .३ ॥


षट्त्रिंशिका वा रज्जुःस्याद्विमाने व्द्यष्टलक्षणा ।

श्रोणी पञ्चदशस्वाद्ये सदोऽनन्तरतुर्ययोः ॥ .४ ॥


दशस्वष्टसु तत्कोणास्तृतीयेऽरत्निमात्रकाः ।

धिष्ण्याः प्रादेशान्तराला आग्नीध्रं तु तुरीयके ॥ .५ ॥


रुद्रेषु सप्तदशसु शङ्कू पादोनितेष्विह ।

कार्यौ हि पञ्चमेर्ऽकेषु मार्जालाग्नीध्रधिष्णियौ ॥ .६ ॥


सप्तमे प्राग्वदाग्नीध्रे धानं सार्धचतुष्टये ।

उत्करो दशमे शङ्कौ मनुषूत्तरतः क्रमे ॥ .७ ॥


ऊवथ्यगोहखननस्थानमेकादशे पुनः ।

हविर्धानं प्राग्वदत्र पाशयोर्व्यत्यतोऽधिकः ॥ .८ ॥


षोडशस्वर्धहीनेषु शामित्रो द्वादशे भवेत् ।

शङ्क्वोरुत्तरवेदिःस्याद्द्वयोःसार्ध उपान्त्ययोः ॥ .९ ॥


अन्तिमे द्वादशस्वंसौ चात्वालोंऽसादुदक्क्रमे ।

पशुबन्धोऽस्तु चात्वालःसोमेऽपीत्यवधार्यते ॥ .१० ॥


मानान्तरमनुक्त्वैव व्याख्यात इति कीर्तनात् ।

शम्यामात्रस्तु सर्वत्र व्यक्तं बोधायनोऽब्रवीत् ॥ .११ ॥


अन्यथाग्नौ विरोधःस्यान्मानं चान्यन्न विद्याते ।

उत्तरेंऽसे महावेद्यामास्तावः परिकीर्तितः ॥ .१२ ॥


दक्षिणे तु हविर्धाने पश्चात्तीन् प्रक्रमांस्त्यजेत् ।

पादोनद्वितयं पार्श्वेऽरत्नौ तूपरवाःस्मृताः ॥ .१३ ॥


अर्धप्रादेशतस्तेषां भ्रमणं कोणशङ्कुषु ।

अग्रेणोपरवांस्त्यक्त्वा पादोनप्रक्रमत्रयम् ॥ .१४ ॥


शम्यामात्रश्वतुःस्रक्तिः खरश्लिष्टस्तु सञ्चरः ।

औदुम्बरसदोमध्ये पृष्ठ्या दक्षिणतः क्रमे ॥ .१५ ॥


भवतीव चोदना

प्रतिमया वयसां उत्पततां छायया ।
तथा च बोधायनः

"वयसामुत्पततां छाययेत्यर्थःऽ

इति ।
अनेन श्येनचितिर्नित्योति ज्ञायते ।
मन्त्रवर्णाश्च भवन्ति, "सुपर्णोऽसि गरुत्मान्" इत्यादीनि ।
लिङ्गानि च पुच्छाच्छि रोऽधिकृषति शिरसि पक्षयोरित्यादीनि ।
न हि चतुरश्रे शिरोस्त ।

प्रत्य द्वा

पक्षीभवति व्याममात्रौ पक्षौ च पुच्छं च भवतीत्यादि प्रत्यक्षविधानाद्वा आकृतिः प्रत्येतव्या ।
अनेन चतुरश्रोऽग्निर्वि धीयते ।
स च सर्वाग्नीनां प्रकृतिरिति ।
तमेव तावदाह

याव त्तरे

यावदाम्नानेन यथासन्नातेन पुरुषमात्रेण वक्ष्यमाणेन पञ्चारत्निना ।
एवं केवलसप्तविधाग्नेर्मानमुक्तं, पक्षान्तरमाह

अरत्निना च्छं वितस्तिर्द्वादशाङ्गुला ।
यथोक्तं कात्यायनेन

(१२०)

"पञ्चारत्ननिर्दशवितस्तिर्विंशतिशताङ्गुलयः पुरुषःऽ

इति ।
वितस्तिर्द्विदशाङ्गुलेत्येव नैघण्टुकाः ।
प्रादेशेनेत्यस्य व्याख्यानं वितस्त्येति ।
प्रादेशशब्दार्थस्य विशयिस्वात्वितस्तिरेवात्र प्रादशेशब्देन ग्राह्या, नतु प्रसारिते अङ्गुष्ठप्रदेशिन्यावित्यर्थः ।
अथवा वाजसनेयके "वितस्त्या पुच्छं" इति श्रुतत्वा द्वितस्तिशब्दस्यैव प्रसिद्धतरेण प्रादेशशब्देनन व्याख्यानम् ।
वाशब्दो वाक्यार्थेऽवसंबध्यते ।
तेन सर्वमिदं विकल्प्यते ।
तथाहि  पुच्छवृद्धेस्तावद्वैकल्पिकत्वमवगतम्, तैत्तिरीयके प्रवृद्धेरनुक्तत्वात् ।
व्यनक्ति च कात्यायनस्तथा "अरत्निना पक्षौ द्राघीयागंसौ भवतः" इत्युक्त्वा इति द्राघीयस्त्वमुक्त्वा "व्याममात्रौ पक्षौ च पुच्छं च भवति" इति पुरुषमात्रस्यैव निगमनात् ।
रुपष्ट

यति चैतद्बोधायनः

पुरुषमात्रैण वेणुना सपक्षपुच्छमरत्निना वा पक्षौ द्राघीयागंसौ भवतः ।

इति ।
केचित्तु वितस्तिं त्रयोदशांङ्गुलां मन्वाना द्वादशाङ्गुलेन प्रादेशेन विकल्पयन्तः पक्षपुच्छानामरत्नन्यादिप्रवृद्धिं नित्यामाहुः ।
तेषामष्टविधप्रभृतीनां यदन्यत्सप्तधा विभज्य विधासप्तमकरणीमित्यादि न संगच्छते ।
तत्त्योदशाङ्गुलवितस्त्यभ्युपगमे पुच्छे विंशतिशताङ्गुलमात्रं क्षेत्रमुपधातुं न शक्यते ।

तत्र कश्विदाह  पुरीषेण पूर्यतामिति, तत्सूत्रकारो न सहते ।
यदाह "अर्धान्तरत्वात्पुरीषस्य" इति "यत्पच्यमानानां प्रतिह्रसेत" इति च ।
किञ्च पुरीषेण चेत्सर्वस्य न्यूनस्य पूर्तिः॑ किमिति महता ग्रन्थेन इष्टकाप्रमाणार्धमधुना प्रयत्यते ।
तस्मान्न किञ्चि देतत्र्रयोदशाङ्गुला वितस्तिरिति ।
अन्ये मन्यन्ते  द्वादशाङ्गुल योरेव वितस्तिप्रादेशयोः आमिक्षापयस्ययोरिव बिधिभेदाच्छब्दभेदः ।
तयोश्च परस्परं विकल्प इति ।
तेषामपि पूर्वोक्तासंगतिः स्पष्टैव ।
ब्राह्नणविरोधश्च ।
तैत्तिरीयके हि पुच्छस्य प्रवृद्धिः पाक्षिकत्वेनापि नोक्ता ।
तस्मादरत्ननिप्रादेशानां पाक्षिकत्वमेव ज्यायो मन्यामहे ।
किञ्च यदेवेष्टकानामष्टाङ्गुलानां पञ्चमं करणं तदप्यस्मिन्नर्धे लिङ्गं कथम्? तत्र हि प्रथमतृतीयकरणाभ्यामेव उपधाने शक्ये अन्यानि त्रीणि करणानि भेदपरिहारार्थानि ।
तत्र पञ्चमेन विनाप्युपधानं सुकरम् ।
सरत्न्यादिप्रवृद्धौ नित्यायां तत्प्रकारश्च दर्शितो भगवता बोधायनेन

"उरधाने पूर्वापरयोः पक्षपार्श्वयोः" ।


इत्यादि ।
अन्यश्च प्रकारः  आत्मनि पुरस्तात्दशार्धेष्टकाः ।
उदगायताः पञ्चदश ।
पक्षाग्रर्योर्मध्ये तिस्रस्तिस्रः प्राच्यः ।
पुच्छापार्श्वयोः पञ्चपञ्च ।
पुच्छाग्रकोणयोर्द्वे प्रादेशमात्र्यौ ।
ताभ्यामध्यर्धेऽष्टके उदीच्यौ ।
पक्षाग्रकोणेष्वेकैका अध्यर्धा उदगायता ।
अप्ययोश्च पञ्चपञ्च यथासूत्रम् ।
पुच्छाग्रमध्ये द्वे प्राच्यौ ।
शेषे पञ्चम्यः ।
एष द्विशतः प्रस्तारः ।
अपरस्मिंस्तु पक्षपार्श्वयोःषट्षडर्धेष्टका उदीच्यः ।
आत्मनि दक्षिणत उत्तरतश्च षट्षट्प्राच्यः ।
श्रोण्यंसेषु द्वेद्वे अध्यर्धे उदीच्यौ ।
पुच्छाप्यये पञ्च प्रागायताः आत्मानमरत्ननिनोपेताः ।
शेषे पञ्चम्यः ।
पुच्छाग्रेषु मध्यमामुद्धृत्य द्वे अर्धेऽष्टके उदीच्यौ ।
एष द्विशतः प्रस्तारः ।
एवं चतुर्भिः करणैरुपधाने सिद्धे यत्पञ्चमं करणं तदरत्ननिप्रादेशाभावेऽपि भेदपरिहारेण द्विशतपूरणार्थम् ।
निरूपणीयं चैतत्सर्वं सूरिभिरित्युपरम्यते ॥


कपर्दिक्षाष्यम्

___________________________________________________________


एकविधः प्रथमोऽग्निर्द्विविधो द्वितीयस्त्रिविधस्तृतीयः त एवमेवोद्यन्त्यैकशतविधात् ॥ ८.३ ॥

___________________________________________________________


एकः पुरुषो यस्मिन्निति एकविधः, एकपुरुषादेकोत्तरं चिन्वीतेति प्रथमातिक्रमे कारणाभावादिति प्रथम एकपुरुषविधा इष्टका अस्मिन्विधीयन्ते इति अग्निक्षेत्रम् ।
"आतश्वोपसर्गे" इर्यङ् ।
एका चासौ विधा लोचनीयम् ।
उद्यन्ति गच्छन्ति आ एकशत विधात् ।
अभिविधावाङ् ।

___________________________________________________________


तदु ह वै सप्तविधमेव चिन्वीत । सप्तविधो वाव प्राकृतोऽग्निः । तत ऊर्ध्वमेकोत्तरानिति विज्ञायते  ॥ ८.४ ॥

___________________________________________________________


निपातसमूहः पक्षव्यावृत्तौ ।
एकविधादयो न चेतव्या इति ।
वावेत्यवधारणे ।
सप्तविध एव प्राकृतोऽग्निः  प्रकृतिरित्यर्थः ।
स्वार्थ एव तद्धित ।
सप्तविधादूर्ध्वं एकोत्तरानिति वाजसने यिनां श्रुतिः ।
सप्तार्थ एव प्रथमः प्रकृतिश्च पुरुषमात्रेणेत्यारभ्य सप्तार्धस्य विधानादुपधानविधौ दक्षिणे पक्षे उपदधातीति श्रूयते ।
तत ऊर्ध्वमेकोत्तरानिति एकपुरुषाधिकाः परमिति, द्वितीये प्रयोगे अर्धनवमं, तृतीयेर्ऽधदशममित्येवं द्रष्टव्यम् ।

करविन्दीया व्याख्या

एकविधः प्र तिविज्ञायते

सप्तविधस्य प्रकृतित्वमाशङ्क्य तेनैव प्रकृतित्वं प्रतिपादयितुमाह विधीयते मीयत इति विधा अग्ननिविमानं, पुरुषमात्रेण वेणुना पुरुषक्षेत्राणि एकैकशोऽत्र मीयन्त इति विधाशब्दः पुरुषक्षेत्रवाची ।
एका विधा यस्याग्नेः स एकविधः ।
प्रथमातिक्रमे कारणाभावात्प्रथम एकविधःस एव प्रकृतिः, इतरे विकृतयः, ते चाग्नय एवमेकपुरुषवृद्ध्या उद्यन्ति अधिका भवन्ति  वर्धन्त इत्यर्थः ।
आ एकशतविधात् ।
आङ्गाभिविधौ ।
कथं विधाशब्दस्य विमा नपर्यायत्वं, उच्यते  विदधाति करोतीत्यर्थः ।
करणीव्यापारेषु विमानेषु करोतिः तत्रतत्रद्दश्यते ।
अतो विधाविमा नयोः पर्यायत्वम् ।
तस्मादेकविधः प्रथमः ।
स एकविधः प्रकृतिश्च ।
द्विविधादयस्तद्विकारा इति ।
तदुहवै सप्तविधमेव चिन्वीत  तदुहवा इति निपातसमुदायः पक्षव्यावृत्तौ ।
नैतदस्त्येकविधः प्रथम इति ।
किं? तस्मिन् सप्तविधमेव प्रथमं चिन्वीतेति ।
कुतः? सप्तविधो वाव प्राकृतोऽग्निः ।
वाव इत्यवधारणे ।
"एष वाव सर्वतो राजा" इत्यादौ दर्शनात् ।
प्रकृतिरेव प्राकृतः स्वार्थे तद्धितः, तस्मात्सप्तविध एव प्रकृतिभूतोऽग्निः ।
तस्मात्सप्तविध एव प्रथमं चेतव्यः, नैकविधः तस्मिन्नेव पक्षपुच्छाद्यङ्गानामुपदेशादित्यभिप्रायः ।
सप्तविध इत्यर्धाष्टम एवोच्यते ।
यावानग्निःसारत्निप्रादेशःसप्तविधःसंपद्यत इति वक्ष्यमाणत्वात् ।
तत ऊर्ध्वं ततःसप्तविधादूर्ध्वमेकोत्तरानेकेनाधिकानग्नींश्विन्वीतेति श्रुतिः ।
अग्निर्बलोक्तं वाजसनेयकमिति ।
तस्माद्द्वितीयाद्याहारेषु

सप्तविधमेव चिन्वीतेत्येतदशमः इत्येवमेकोत्तरविधत्वं एकशतविधात्द्रष्टव्यम् ।

सुन्दरराजीया व्याख्या.

एकविधःविधात्

विधीयत इति विधा  पुरुषमात्रं क्षेत्रम् ।
प्रथमाहारे एकविधः ।
एवं द्विविधादि ।
एकशततम आहारे एकशतपुरुषः ।

तदुहवै विज्ञायते

पक्षान्तरमाह  प्रकृतिरेव प्राकृतः प्रज्ञाद्यण् ।
सप्तविधादूर्ध्वमेकोत्तरानेकशतविधात् ।
सर्वत्रारद्निप्रादेशानां न वृद्धिः, विधानामेव वृद्धिवचनात् ।
"एकविंशे पुरुषाभ्यासो नारत्ननिप्रादे शानाम्" इति लिङ्गाच्च ।
व्यक्तोक्तमेतद्बोधायनेन  "अर्धाष्टमाः पुरुषाः प्रथमोऽग्निः अर्धनवमा द्वितीयोर्ऽधदशमास्तृतीयः" इत्यादि ।
यस्त्वेकविधादिक्रमेणाहरते तस्य सप्तविधादिष्वप्यर त्निप्रादेशानामभावः, एकोत्तरत्वाविरोधात्सारत्निप्रादेशे सप्तविध आहृते उत्तरेऽपि नारत्निप्रादेशाः ।

कपर्दिक्षाष्यम्

वाजसनेयिकमिति अग्निविकल्पविधानात्विकल्पं सप्तार्धमपि द्वितीये विहारे चिन्वीतेत्येतदपि लभ्यते ।

___________________________________________________________


एकविधप्रभृतीनां न पक्षपुच्छानि भवन्ति । सप्तविधवाक्यशेषत्वाच्छ्रुतिविप्रतिषेधाच्च  ॥ ८.५ ॥

___________________________________________________________



इतश्च पश्यामः सप्तार्धविध एव चेतव्य इति ।
यस्मादेकविधप्रभृतीनां षड्विधपर्यन्तानां न पक्षपुच्छानि भवन्ति ।
किमुक्तं भवति? यतः पक्षपुच्छानि न भवन्ति तेषु न शेरत इत्यर्थः ।
कुत इत्याह  सप्तेति ।
सप्तविधमग्निं प्रकुत्य विधीयन्त इत्यर्थः ।
रथन्तरं दक्षिणे पक्षे उपदधाति बृहदुत्तरपक्ष इत्येवमादयो न वियुज्यन्ते ।
तस्मान्न चेतव्या एकविधादयः ।
सप्तविध एव चेतव्यः ।
तेष्वेव पक्षपुच्छानि किमिति न क्रियेरन्नित्यत आह  श्रुतीति ।
विरोधो  विप्रतिषेधः ।
यद्येकविधस्यपक्षपुच्छात्मनां विभागः क्रियते॑ पक्षपुच्छत्मनां व्यायाममात्रता हीयते ।
अथैष दोषो न भवेदिति व्यायाममात्रता पक्षपुच्छात्मनां गृह्येत॑ तदैकविधत्वं हीयेत ।
तस्माद्विरोधः ।
अतश्च विरो धान्न कर्तव्या एकविधादयः षड्विधपर्यन्ताः ।
कथमष्टविधादयो मातव्या इत्यत आह

___________________________________________________________


अष्टविधप्रभृतीनां यदन्यत्सप्तभ्यस्तत्सप्तधा विभज्य प्रतिपुरुषमावेशयेत् ॥ ८.६  ॥

___________________________________________________________



अष्टविधप्रभृतीनां एकशतविधपर्यन्तानां यदन्यत्सप्तभ्यः सप्तार्धेभ्यः तत्सप्तधा सप्तार्धधा यदन्यत्सप्तार्धेभ्यः प्रक्षेप्तव्यमासीत्तत्सप्तार्धधा विभज्य सप्तार्धेभ्य इति कुत एतल्लभ्यते? सप्तविध इत्युक्तेर्ऽधाष्टम एव गृह्यते ।
अरत्निप्रादेशानां तदन्तर्गतत्वात् ।
वक्ष्यति सप्तविध इति ।
अष्टविध एकः प्रक्षेप्तव्यः नवविधे द्वौ ।
दशविधे त्रय इत्येवं द्रष्टव्यमेकशतविधात्पुरुषात् ।
पुरुषं सप्तार्धधा विभक्तं कृत्वा प्रतिपुरुषमेको भागः क्षेप्तव्यः ।
सप्तास्वर्धपञ्चारत्निप्रादेशेषु पुरुषे त्रिंशत्पञ्चदशभागीयाः ।
अर्ध पुरुषे पञ्चदश ।
एवमेकस्मिन्पुरुषक्षेत्रे द्वे शते पञ्चविंशतिश्च पञ्चदशभागीयाःशेरते ।
अष्टविधे ताः प्रक्षेप्तव्याः ।
एकस्मिन्पुरुषक्षेत्रे त्रिंशत्पञ्चदशभागीयाः ।
तासु प्राक्षिप्तासु पञ्चपञ्चाशदधिकशतद्वयमापद्यते ।
षोडशानां वर्गं षट्पञ्चाशदधिकम् ।
तच्चतुरश्राच्चतुरश्रमित्यनेन न्यायेन एकस्मिन्पञ्चदशभागयिक्षेत्रेऽपनीते या रज्जुः सा पुरुषस्थानीया ।
तस्याः पञ्चमो भागोऽरत्निस्थानीयः ।
तेन मानेन कृते सर्वपुरुषक्षेत्रं लिप्तं भवति ।
एवं नवविधादिषु द्रष्टव्यम् ।

___________________________________________________________


आकृतिविकारस्याश्रुतत्वात् ॥ ८.६  ॥

___________________________________________________________



___________________________________________________________


पुरुषमात्रेण विमिमीते" वेणुना विमिमीते, इति विज्ञायते  ॥ ८.७ ॥

___________________________________________________________



यदि पुरुषक्षेत्रमेकत्र क्षिप्यते, विक्रियेताकृतिः ।
न विद्यते श्रुतिर्यस्याःसा अश्रुतिः ।
आकृतिविकारस्य श्रुतेरभावातित्यर्थः ।
पुरुषमात्रेणेति द्रव्यमपेक्षते ।
वेणुनेति च मात्रामपेक्षते ।
तयोर्नष्टाश्वदग्धरथवत्संबन्धः ।
पुरुषमात्रेण वेणुना मिनोति ।

___________________________________________________________


यावान् यजमान ऊर्ध्वबाहुस्तावदन्तराले वेणोश्छिद्रे करोति मध्ये तृतीयम्  ॥ ८.८ ॥

___________________________________________________________



यजमानग्रहणादध्वर्युप्रमाणो वेणुर्न गृह्यते ।
छिद्रयोरन्तरालं यजमानमात्रं यथा भवति तथा छिद्रे करोति ।
तयोर्मध्ये वेणोश्छिद्रमेकं करोतीति शेषः ।

___________________________________________________________


अपरेण यूपावटदेशमनुपृष्ठ्यं वेणुं निधाय छिद्रेषु शङ्कून्निहत्योन्मुच्यापराभ्यां दक्षिणाप्राक्परिलिखेदान्तात् ॥ ८.९ ॥

___________________________________________________________



सञ्चरस्य पश्चादनुपृष्ठ्यं पृष्ठ्या यथा तथा वेणुं निधाय त्रिषु छिद्रेषु शङ्कुं निहत्य अपराभ्यां शङ्कुभ्यामुन्मुच्य दक्षिणाप्राक्सव्यं परिलिखेदान्तातग्निक्षेत्रात् ।

___________________________________________________________


उन्मुच्य पूर्वस्मादपरस्मिन् प्रतिमुच्य दक्षिणा प्रत्यक्परिलिखेदान्तात् ॥ ८.१० ॥

___________________________________________________________



पुर्वस्माच्छङ्कोः प्रतिमुच्यापरस्मिन् प्रतिमुच्य दक्षिणाप्रत्यक्परिलिखेदान्तात् ।

अष्टमः खण्डः



करविन्दीया व्याख्या

सप्तविधोऽग्निः प्रकृतिः,. अन्येऽग्नयो विकृतय इत्युक्तम्, तत्रैकविधादीनां षण्णां विशेषमाह

एकविधादीनांभवन्ति

न भवेयुः ।
कुतः? सप्तविधवाक्यशेषुत्वाच्छुतिविप्रतिषेधाच्च ।
पक्षीभवतीत्यादिपुच्छविधायकवाक्यस्य सप्तविधप्रकरणपाठात्तच्छेषत्वावगतेः ।
किञ्चैकविधे पक्षादिविभागकरणे व्यायाममात्रताहानिः व्यायाममात्रपक्षादिकरणैकविधताहानिरिति व्यायाममात्रपक्षपुच्छैकविधत्वविधायकयोः श्रुत्योर्विरोधान्नैकविधादीनां पक्षादयो भवेयुः ।
तेषां करणोपधानादीनि एकविधप्रभृतीनामित्यत्र वक्ष्यति ।
ननु सपक्षपुच्छेषु विधाभ्यासेऽपचये च विसप्तमकरणीं पुरुषस्थानीयां कृत्वा विहरेदित्यष्टविधाद्युपचयमते एकविधादौ अपचयेऽपिसप्तधा विभागं दर्शयति ।
तत्पक्षपुच्छविभागार्थम् ।
इतरथा अपचयविषयेऽपचयस्यद्दष्टार्थत्वप्रसङ्गात् ।
तेनैकविधानामपि भवतीति गम्यते ।
तत्कथं तेषां तानि न भवन्तीति ।
उच्यते  एकविधः प्रथमोऽग्निः, तदुहवै सप्तविधमेव चिन्वीतेत्येवमाद्योर्वि रुद्धार्थाभिधायिन्योःश्रुत्योःसमुच्छयाभावाद्विकल्प एवावकल्पते ।
तस्मादेकविधो वा प्रथमः सप्तविधो वा प्रथमः ।
तत्र यदैकविधः प्रथमः प्रकृतिश्व॑ तदा द्वितीयाद्यहारेषु एकोत्तरा एव द्विविधादयः प्रयोक्तव्याः ।
प्रकृतिभूतैकविधे पक्षपुच्छा नामनाम्नानादेकविधादीनां षण्णां पक्षपुच्छानि न भवन्ति ।
सप्तविधे तु विद्यन्त एव ।
एवमष्टविधादीनां तद्विकारत्वात्तेषु च विद्यन्त एव ।
यदा सप्तविधः प्रकृतिः, इतरे तद्विकराराः तदैकविधादयोऽप्यष्टविधवत्सपक्षपुच्छा एव भवेयुः, एवं विधापचयोक्तः सप्तविधविभागोऽर्थवान् भविष्यति, तत्रातिरात्रवद्विकृतेरपि कदाचित्प्रथमतोऽनुष्ठानं एकविधस्य लभ्यत एव ।
अस्मिन्नपि पक्षे एकोत्तरनियमोऽस्त्येव ।
यदैकविधः प्रकृति ।
प्रथममाहारः, तदासावपक्षपुच्छाः ।
द्वितीयादिष्वाहारेषु द्विविधादयो यावत्सप्तविधमपक्षपुच्छा एव ।
सप्तविधादयःसपक्षपुच्छा एव ।
यदैकविधो विकृतिः प्रथमाहारः, तदासौ सपक्षपुच्छः ।
द्विती यादिष्वाहारेषु द्विविधादयःसर्वे सपक्षपुच्छा एव ।
यदा सप्तविधः प्रकृतिर्वा विकृतिर्वा प्रथमः, तदा तत ऊर्ध्वमष्टविधादयःसप्तविधा एव ।
तस्मादेकविधादीनां षण्णामपक्षपुच्छत्वं सपक्षपुव्छत्वमुभयमप्यस्त्येवेति सर्वमुपपन्नम् ।
अष्टविधादिष्वेकोत्तरेषु कथमतिरिक्तस्य विभाग इत्यत आह

अष्टवि येत

अस्यार्थः  अष्टविधादिष्वर्धाष्टमेभ्यो यदन्यदधिकमागन्तु तत्सप्तधा सप्तार्धधा विभज्य प्रतिपुरुषं  पुरुषे षुरुषे भागमेकैकमावेशयेत् ।
अर्धमर्धे यावानग्निःसारत्निप्रादेशःसप्तविध इति लिङ्गाल्, कुतः? आकृतिविकारस्याश्रुतत्वात् श्रुतेरभावात्प्रमाणाभावादित्यर्थः ।
तत्रैकस्मिन् पुरुषक्षेत्रे पञ्चविंशतिर्द्वे शते च पञ्चदश भागीयाःशेरते, आसां त्रिंशत्र्रिंशत्पञ्चदशभागीयाः पुरुषेपुरुषे प्रक्षेप्तव्याः ।
अर्धे पञ्चदश, अयमर्थः  प्रक्षेप्तव्यं पञ्चदशधा विभज्य तस्य द्विभाग हितं, पुरुषं यं करोति आकृतेरविकारत्वाय सा तस्य पुरुषस्य करणी ग्रह्या ।
तावान्वेणुर्भवतीत्यर्थः ।

इदानीं विमानमुच्यते

पुरु यते

श्रुतिद्वयमिदम् ।
अत्र्रेका श्रुतिर्द्रव्यापेक्षणी, अन्या परिमाणापेक्षणी ।
तयोः नष्टाश्वादग्धरथवत्संप्रयोगः ।
पुरुषमात्रेण वेणुनेत्यर्थः ।
यावान्  यत्परिमाणो यजमान ऊर्ध्वभूतबाहुः तत्परिमाणं यथा छिद्रयोरन्तरालं भवति तथा वेणुछिद्रे कुर्यात् ।
पञ्चारत्निः पुरुष इति वक्ष्यति ।
स चैतद्धेतुकः ।
यूपावटस्य पश्चात्सञ्चरमवशिष्यानुपृष्ठ्यं पृष्ठ्यायां वेणुं निधाय छिद्रेषु शङ्कुं निहत्यापराभ्यां शङ्कुभ्यां वेणुमुन्मुच्यापरस्मिन् छिद्रे कीलं प्रतिक्षिप्य पूर्वस्मिन् शङ्कौ प्रतिमुच्य तेनैवापरशङ्कुमूलादारम्य दक्षिणाप्रागान्तात्परिलिखेत् ।
अन्तस्तस्याः स्तस्या दिशोऽन्तः वेणुनाऽरब्धा रेखा यावद्दिगन्तराभिमुखी भवति तावत्परिलि खेदित्यर्थः ।


उन्मुच्य पूर्वस्माच्छङ्कोरपरस्मिन् शङ्कौ प्रतिमुच्य दक्षिणा प्रत्यक्पूर्ववत्परिलिखेत् ।



सुन्दरराजीया व्याख्या.

एकविध च्च

श्रुतिविप्रतिषेधो व्याममात्रौ पक्षौ च पुच्छं च भवतीति ।
चतुरश्रविषयं चैतत् ।
श्येनचिदादयस्तु सपक्षपुच्छा एव भवन्ति, तदाकृतेरेव विधेयत्वात् ।

अष्टविध येत्

यदधिकं सप्तभ्यः पुरुषक्षेत्राङ्गुलयश्च चतुर्दशसहस्राणि चत्वारि शतानि १४४०० ।
ताःसप्तभ्योऽधिकैः पुरुषैर्हत्वा सप्तभिर्विभज्य लब्धं पुरुषक्षेत्राङ्गुलिषु संयोजयेत् ।
तास्तत्र पुरुषक्षेत्राङ्गुलयो ज्ञेयाः ।
यथा अष्टविधे पुरुक्षेत्राङ्गुलयः चतुर्दश सहस्राणि चत्वारि शतानि च सप्तभ्योऽधिकेनैकेन पुरुषेण हत्वा सप्तभिर्विभज्य लब्धं द्वे सहस्रे सप्तपञ्चाशच्चाङ्गुलयः पञ्चतिलयुक्ताः ।
एताः पुरुषाङ्गुलिषु संयोजयेत् ।
तास्तत्र पुरुषक्षेत्राङ्गुलयः षोडशसहस्राणि चत्वारि शतानि सप्तपञ्चाशच्चाङ्गुलयः पञ्चतिलाधिकाः १६४५७ ति ५. अस्य मूलं अष्टाविंशतिशतमङ्गुलयः, दशतिलादिकाः १२८ ति १०. ।
एतत्पुरुषस्थानीयस्य वेणोः प्रमाणमिति हेतोः वक्ष्यते ।
"विधासप्तमकरणीं पुरुषस्थानीयां कृत्वा विहरेदिति" ।
एवं नवविधे पुरुषाङ्गुलीः १४४०० द्वाभ्यां हत्वा सप्तभिर्विभज्य लब्धं चत्वरि सहस्राणि शतं चतुर्दशाङ्गुलयः दशतिलाधिकाः ।
तद्युक्ताः पुरुषाङ्गुलयः अष्टादशा सहस्राणि पञ्च शतानि चतुर्दश दशतिलाधिकाः १८५१४ ति १० तस्य मूलं षट्त्रिंशच्छतमङ्गुलयो द्वौ तिलौ १३६ ति २. एवं नवविधे पुरुषप्रमाणम् ।
एवमेव दशाविधादिषु द्रष्टव्यम् ।

अन्यः प्रकारः  यावन्तोऽग्नेः पुरुषाः तत्संख्यया पुरुषाङ्गुलीर्हत्वा सप्तभिर्विभज्य लब्धं पुरुषाङ्गुलयः पूर्वोक्ता एव षोडशसहस्राणि चत्वारि शतानि सप्तपञ्चाशच्च पञ्चतिलाधिकाः १६४५७ ति ५. ।
एवं नवविधादिषु ।
एकस्मिंश्वाङ्गुलिक्षेत्रे तिलाःषटपञ्चाशत्शतं सहस्रं च ११५६ ।
एवमरत्निप्रादेशरहितानां सपक्षपुच्छाग्नोनां पुरुषवेणुश्च ।
अत्र चतुरश्राग्नेः प्रस्तावादेकविधाग्नीनां चतुरश्राणां अपक्षपुच्छत्वादष्टविधप्रभृतीनामित्युक्तम् ।
यदा तु श्येनचिदादिविधेःसाधारणत्वात्"वयसां वा एष प्रतिमया चीयते" इत्याकृतिवविधानाच्च श्येनाद्याकारत्वेन सपक्षपुच्छमकविधादीनाम् ।
तदा यन्नयूनं सप्तभ्यस्तत्सप्तधा वियज्य प्रतिपुरुषं जह्यादिति द्रष्टव्यम् ।
तत्र व्यक्त एव विमागप्रकारः ।
तथा सति एकविधश्येनचिति द्वे सहस्रे सप्तपञ्चाशच्च पञ्चतिलयुक्ताः पुरुषाङ्गुलयः २०५७ ति ५ ।
तन्मूलं पञ्चचत्वारिंशदङ्गुलयो द्वादश तिलाश्च ।
पुरुषद्विविधे तु पुरुषांङ्गुलयश्वत्वारि सहस्राणि शतं चतुर्दश च त्रिंशत्तिलसंयुक्ताः ।
पुरुषवेणुस्तु चतुस्तिलाधिकाश्वतुःषष्टिरङ्गुलयः ।
एवं त्रिविधादिषु द्रष्टव्यम् ।
यो यत्राग्नौ पुरुपस्थानीयः तत्र तस्य विंशतितमो भागो विहरणे इष्टकानां चाङ्गुलिः कल्प्या ।
तिलाश्च तस्याश्वतुस्त्रिंशाः ।
तत्र श्लोकाः

व्योमाकाशाब्धिवेदैकादभीष्टैः पुरुषैर्हतात् ।

हरेत सप्तभिर्भागं तन्मूलं पुरुषो भवेत् ॥ .१ ॥


चतुरश्रश्येनचितोः प्रादेशारत्निहीनयोः ।

तत्रतत्राङ्गुलिः कल्प्या तत्र विंशशतांशतः ।
॥ .२ ॥


सारत्निप्रादेशे तु बोधायनेनोक्तो विभागः

"यदन्यत्प्रकृतेस्तत्पञ्चदशभागान् कृत्वा विधायां विधायां द्वौद्वौ भागौ समस्येत्, ताभिरर्धाष्टमाभिरग्निं चिनुयात्" ॥


इत्यादि ।
तत्र प्रकारः  अर्धाष्टमेभ्योऽधिकैः पुरुषैः पुरुषाङ्गुलीश्वदुर्हशसहस्राणि चत्वारि च शतानि हत्वा पञ्चदशभिर्विभज्य लब्धं द्विगुणीकृत्य पुरुषांङ्गुलीषु संयोजयेत् ।
तास्तत्र पुरुषाङ्गुलयः ।
यथा अर्धनवमे पुरुषेषु पुरुषाङ्गुलीरेकेन हत्वा पञ्चदशभिर्विभज्य लब्धं नव शतानि षष्टिश्वाङ्गुलयः, ता द्विगुणाः पुरुषाङ्गुलीषु संयोज्य दृष्टाः पुरुषाङ्गुल्यः षोडशसहस्राणि त्रीणि शतानि विंशतिश्च १६३२०. तन्मूलं तत्र पुरुषप्रमाणं पादोनाष्टविंशतिशतमङ्गुलयः ।
एवमर्धदशपुरुषे अष्टादश सहस्राणि द्वे शते चत्वारिंशच्च पुरुषक्षेत्राङ्गुलयः ।
पुरुषवेणुश्च पञ्चत्रिंशच्छताङ्गुलयः तिलद्वयाधिका इत्यादि द्रष्टव्यम् ।
ये त्वपक्षपुच्छाः प्रौगचिदादयः तेष्वरत्निप्रादेशैर्युक्तेषु वियुक्तेषु चैवमेव पुरुषमानीय तस्य विंशतिशततमभागमङ्गुलिं प्रकल्प्य विहरणमिष्टकाश्च ।
यथा प्रौगचिति  १४४००. एकविधे एकं सहस्रं चतुश्वत्वारिंशच्छताङ्गुलयः षट्तिलोनाः पुरुषः, तस्य विंशतिशततमो भागः तत्राङ्गुलिरित्यादि ।
तत्र श्लोकौ

खाकाशश्रुतिवेदैकात्षुरुषैर्द्विगुणैर्हतात् ।

हरेत तिथिभिर्भागं तन्मूलं पुरुषो भवेत् ॥ .१ ॥


चतुरश्रश्येनचितोः प्रादेशारत्नियुक्तयोः ।

प्रौगादिषु चैवं स्यात्पुरुषाङ्गुलक्ल्टप्तये ॥ .२ ॥


ये त्वरत्निप्रादेशवृद्धिं नित्यामाहुः तेषामेतत्सूत्रे बोधायनेनोक्तेर्ऽथे क्लेशेन योजयितव्यं स्यात् सप्तभ्यःसार्धसप्तभ्य इति, एवं सप्तविधा अर्धाष्टमविधेति, एवमुत्तरत्र विधासप्तमकरणीमिति ।
अत्राधिकानां पुरुषाणां प्रतिपुरुषमावेशनमुक्तम् ।
तत्र हेतुमाह

आकृति त्वात्

प्रकृत्या अन्याकृतेर्विकारस्य श्रुत्यभावात् ।
यदि त्वधिकाः पुरुषाः कचिदेवैकस्मिन् प्रदेशे आत्मनि पक्षे वा निधीयेरन् ।
प्रकृतिर्ह्यग्न्याकृतिर्विक्रियते ।

पुरुष यते

पुरुषमात्रेण  यावान् पुरुष ऊर्ध्वबाहुस्तावता वेणुनाग्निं विमिमीत इति श्रुतिद्वयस्यार्थः ।

यावानतीयम्

बाह्यच्छिद्राभ्भां बहिःसससौकर्यार्थमुपाह्रियते छिद्रयोश्च बाह्यार्थे ।

अपरेण दान्तात्

अपरेण यूपावटदेशं सञ्चरमवशिष्यैव वेणुनिधानम् ।
आन्तादर्वाक्चक्षुर्निमिताच्चतुरश्रपूर्वान्तादुन्मुच्य पूर्वस्मादपरस्मिन् प्रतिमुच्य दक्षिणा प्रत्यक्परिलिखेदान्तात् ।

अष्टमः खण्डः.



कपर्दिक्षाष्यम्
## ०९
___________________________________________________________


उन्मुच्य वेणुं मध्यमे शङ्कावन्त्यं वेणोश्छिद्रं प्रतिमुच्योपर्युपरि लेखासमरं दक्षिणा वेणुं निधायान्त्ये छिद्रे शङ्कुं निहत्य तस्मिन्मध्यमं वेणोश्छिद्रं प्रतिमुच्य लेखान्तयोरितरे प्रतिष्ठाप्य छिद्रयोः शङ्कू निहन्ति  ॥ ९.१  ॥

___________________________________________________________



दक्षिणे शङ्कौ अन्यतरं वेणोश्छिद्रं प्रतिमुच्योपर्युपरिलेखासम्भेदं दक्षिणाग्रं वेणुं निधाय अन्त्ये छिद्रे शङ्कुं निहत्य तमिन् श्ङ्ककककौ

मध्यमं वेणोश्छिद्रं प्रतिमुच्य लेखान्तरयोरन्तर छिद्रेप्रतिष्ठाप्य छिद्रयोर्लेखान्तयोरेव शङ्कू निहन्ति ।


___________________________________________________________


स पुरुषश्चतुरश्रः  ॥ ९.१  ॥

___________________________________________________________



स चतुरश्रः पुरुषः ॥


___________________________________________________________


एवं पुरदक्षिणं चतुर आत्मनि पुरुषानवमिमीते  ॥ ९.२  ॥

___________________________________________________________



एवं चत्वारि पुरुषक्षेत्राणि आत्मनि यथा भवन्ति तथा प्रदक्षिणं मिनुयात् ।


___________________________________________________________


पुरुषं दक्षिणे पक्षे । पुरुषं पुच्छे पुरुषमुत्तरे  ॥ ९.२  ॥

___________________________________________________________



दक्षिणे पक्षे  दक्षिणे पार्श्वे ।
मध्यमेषु त्रिषु वेणुं प्रतिमुच्य अपराभ्यामित्यादि पूर्ववच्चतुरश्रः पुरुषः ।
एवमुत्तरपक्षे उत्तरपार्श्वे, मध्यमेष्वेव त्रिषु प्रतिमुच्य उत्तरम् ।
पुच्छे तु पाश्वात्यमधयमशङ्कौ मध्यमं वेणोच्छिद्रं प्रतिमुच्य तिर्यग्वेणुं निधाय छिद्रयोःशङ्कू निहत्योन्मुच्योत्तराभ्यां प्रसव्यं परिलिखेत् ।
दक्षिणस्मादुन्मुच्योत्तरस्मिन् पुरुषमात्रे शङ्कौ प्रतिमुच्यान्त्यच्छिद्रशङ्कुप्रभृति प्रदक्षिणं परिलिखेत् ।
उन्मुच्य वेणुं मध्यमे प्रतिमुच्य उपर्युपरि लेखासम्भेदं पश्चाद्वेणुं निधाय अन्त्य इत्यादि समानं तत्पुच्छम् ।


___________________________________________________________


अरत्निना दक्षिणतो दक्षिणमित्युक्तम्  ॥ ९.२  ॥

___________________________________________________________



एवं विमितस्य दक्षिणपक्षस्य दक्षिणतः उत्तरस्योत्तरतः अरत्निना वर्धयेत्, पक्षयोस्तिर्यङ्भानी सारत्ननिपुरुषमात्रा पार्श्व मानी च पुरुषमात्रं, एवं पुच्छस्य पश्चादपि प्रादेशेन वितस्त्या वा वर्धयेत्, तत्तत्सुपार्श्वमानी स प्रादेशः पुरुषः, पुरुषमात्रे तिर्यङ्भानी ॥


___________________________________________________________


पृष्ठ्यातो वा पुरुषमात्रस्याक्ष्णया वेणुं निधाय पूर्वस्मिन्नितरम् । ताभ्यां दक्षिणं अंसं निर्हरेत् । विपर्यस्य श्रोणी  ॥ ९.३  ॥

___________________________________________________________



अपरस्मिन् शङ्कौ पुरुषमात्र प्रतिमुच्य दक्षिणां श्रोणिं उदगपसार्योत्तरामेव श्रोणिं विहरेत् ।


___________________________________________________________


पूर्ववदुत्तरमंसम्  ॥ ९.३  ॥

___________________________________________________________


गतमेतत् ।

करविन्दीया व्याख्या

अपरस्मादुन्मुच्य वेणुं मध्यमे शङ्कावन्यं वेणोश्छिद्रं प्रतिमुच्य उपर्युपरिलेखासमरं वेणुं निधाय ।
लेखासमरः  लेखायाःसंपातः ।
तस्योपरिष्टात्सन्निकृष्टं निधायान्त्यछिद्रे शङ्कून्निहत्य तस्मिन्मध्यमं वेणोश्छिद्रं प्रतिमुच्य लेखान्तयोरितरे छिद्रे प्रतिष्ठाप्य छिद्रयोःशङ्कुं निरन्ति स चतुरश्रः पुरुषसंज्ञो भवति, एवं प्रदक्षिणं चतुरः पुरुषानात्मनि कुर्यात् ।
पश्चिमे शह्कावेवं वेणोश्छिद्रं प्रतिमुच्य पश्चादनुपृष्ठ्यं वेणुं निधाय पश्चिमयोरपि छिद्रयोरपि शङ्कुं निखाय पूर्ववद्द्वितीयं पुरुषं कुर्यादेवमुत्तरतोऽपि उत्तराप्रत्यगुत्तराप्राक्चालिख्य पुरुषद्वयं विमिमीते ।
अपरेण यूपावटतेशं सञ्चरमवशिष्य पृष्ठ्यायां शङ्कुं निहत्य तस्मिन् वेणोश्छिद्रं प्रतिमुच्य पृष्ठ्यायां वेणुं निपात्य छिद्रयोर्द्वै शङ्कू ।
पश्चिमे शङ्कौ वेणोः छिद्रं प्रतिमुच्य पृष्ठ्यायामेव पश्चान्ननिपात्य द्वौ शङ्कू ।
एवं पञ्च शङ्कवः ।
मध्यमपूर्वयोःशङ्व्कोः प्रतिमुच्य उल्लिख्य पूर्ववत्पुरुष द्वयं कुर्यात् ।
उदक्षिमत उपान्त्ययोः छिद्रं प्रतिमुच्य उल्लिख्य दक्षिणपक्षे पुरुषं उत्तरत उपान्त्ययोः प्रतिमुच्य उत्तरपक्षे पुरुषण्टपुच्छे तु पश्चिमे शङ्कौ वेणोर्मध्यमछिद्रं प्रतिमुच्य दक्षिणोत्तरं वेणुं निधाय छिद्रयोःशङ्कुं निहत्य तयोश्छिद्रं प्रतिमुच्य पश्चिमोत्तरं पश्चिमदक्षिणं चालिख्य पुरुषं कुर्यात् ।
एवं कृत्वा आरत्ननिना दक्षिणतो दक्षिणं पक्षं प्रवर्धयति ।
उत्तरमपि पक्षमुत्तरतोऽरत्निनैव प्रादेशेन वितस्त्या वा पश्चात्पुच्छं प्रवर्धयति ॥


पृष्ठ्या मसं वा शब्दो विकल्पार्थः ।
एवमिह वेणुमानम् ।
द्वौ तावद्वेणू भवतः ।
तयोरकेः पुरुषमात्रः ।
अन्यः पुरुषमात्रस्याक्ष्णया रज्जुसमः ।
ताभ्यां विमानमपरेण युपावटदेशं सञ्चरमवशिष्यते ।
पृष्ठ्यायां शङ्कुः ।
ततः पश्चात्तावन्मात्रे शङ्कुः ।
मध्यमशङ्कावक्ष्णयामात्रं वेणुं प्रतिमुच्य पूर्वस्मिन् पुरुषमात्रं प्रति मुच्य ताभ्यां दक्षिणमंसं निर्हरेत् ।
पुरुषमात्रं पूर्वस्मादुन्मुच्यापरस्मिन् प्रतिस्मिन् प्रतिमुच्योत्तरमंसं दाक्षणोत्तरपश्चिममध्यमशङ्कूनां पार्श्वद्वयेष्वर्द्धपुरुषमात्रेषु शङ्कुं निहत्य पुक्षपुच्छपुरुषानप्येवमेव कुर्यात् ॥


उन्मुच्य निहन्ति

समरः  सङ्गमः पूर्वापरे छिद्रे लेखयोर्यत्र निपततस्तावेव लेखान्तौ ।

स वमिमीते

पृष्ठ्यायां पूर्वयोश्चतुरश्रयोः पाश्वात्यशङ्कुः अपरयोः पौरस्त्यः ।

पुरुषंपक्षे

दाक्षिणात्यानां पञ्चानां शङ्कूनां मध्यमेषु त्रिषु वेणुंप्रतिमुच्य अपराभ्यामित्यादि ।

पुरुषं पच्छे

पाश्वात्यानां त्रयाणां दक्षिणयोरन्त्ये छिद्रे प्रतिमुच्य मध्यमे छिद्रे शङ्कुं निहन्यात् ।
एवमुत्तरयोरेवं स्थितानां पञ्चानां मध्ये मध्यमेषु त्रिषु वेणुं प्रतिमुच्योत्तराभ्यामित्यादि द्रष्टव्यम् ।

पुरुषमुत्तरे

दक्षिणपक्षवत् ।

अरत्निना त्युक्तम्

वेणोः पञ्चमे लक्षणं कृत्वा तेन पक्षौ प्रवर्धयेत्, एवं दशमे लक्षणं कृत्वा ।
पुच्छं प्रकारान्तरमाह

पृष्ठ्यान्तो मंसं द्वावत्र वेणू उभ्यतश्छिदौ, पुरुषमात्रःसविशेषश्च ।
पृष्ठ्यायां पुरुषान्तरालान् त्रीन् शङ्कून्निहत्य मध्यमे सविशेषं प्रतिमुच्य पूर्वस्मिन्नितरं तयोरन्त्ये च्छिद्रे यत्र संपततःस दक्षिणांसः ।

विपर्यस्य पुरुषमात्रं पाश्वात्ये प्रतिमुच्य श्रोणी पूर्ववदुत्तरांसः ।
एवं पक्षपुच्छेष्वपि ।
सविशेषो वेणुःसप्ततिशतमङ्गुलयो दशतिलोनाः ।

कपर्दिभाष्यम्

___________________________________________________________


रज्ज्वा वा विमायोत्तरवेदिन्यायेन वेणुना विमिमीते  ॥ ९.४ ॥

___________________________________________________________


रज्ज्वा वान्यतरया विमायोत्तरवेदिवद्वेणुना पश्चाद्विमिमीते अटृष्टार्थम् ।

___________________________________________________________


सपक्षपुच्छेषु विधाभ्यासेऽपचये च विधासप्तमकरणीं पुरुषस्थानीयां कृत्वा विहरेत् ॥ ९.५ ॥

___________________________________________________________



विधाभ्यासेऽष्टविधप्रभृतयः ।
विधापचये एकविधादयः ।
तेष्वेकविधादिषु विधासप्तमकरणी येन वेणुना विमिमीते तदर्धाष्टमं भवति ।
स पुरुषस्थानीयः ।
एवं चतुरश्रं कृत्वा पूर्ववद्विभज्य विहरेत् ।
सपक्षपुच्छेष्विति वचनमेकविधानार्थम् ।
एतेष्वेकविधा दिषु श्येनादिषु क्रियमाणेषु यद्येकविधा तत्पञ्चदशधा विभज्य द्वौ भागौ समस्य चतुरश्रं कृत्वा तस्य मानेन वेणुना गृह्णीयात् ।
स पुरुषस्थानीयः ।
एवं सर्वत्र ।
यावद्विधं तत्क्षेत्रं समचतुरश्रं कृत्वा तस्य प्रमाणं गृह्णीयात्॑ यथा चत्वारि सहस्राण्यशीतितिलाः (४०८०) पुरुषः ।
तेषां वर्गःेका कोटिः षट्षष्टिर्नियुतानि चत्वार्ययुतानि षट्सहस्राणि चत्वारि शतानि (१६६४६४००) यद्यष्टविधः अष्टभिर्गुणयित्वा पूर्वार्धं संयोज्य पञ्चदशलब्धं द्विगुणीकृत्य मूलं गृह्णीयात् ।
स तस्य पुरुषो भवति ।
अपचये त्वर्धसंयोगो नास्ति ।
अरत्रिपादेशाभावात् ।
अन्यत्सर्वमुवचयेन तुल्यम् ।
अर्धतिलेन वा ऊनाधिके वा दोषो न भवति विशेषा दर्शनात् ।
तत्र श्लोकः

आकाशवस्वम्बरवेद (४०८०) वर्ग

मिष्टप्रवृद्धं तिथिभिर्विभक्तम् ।

लब्धस्य वृद्धस्य यमेन मूलं वृद्धौ क्षये तत्पुरुषस्य मानम् ॥


सदा भवेत्सापचयेच वृद्धौ ...... ॥


इति ।

नन्वेकविधादयः श्येनादयो वक्रपक्षपुच्छाः कर्तव्या इति प्रतिपादितम् ।
तस्मात्किं महता प्रयत्नेन हेतूनां दर्शनेन? सत्यमेतत्! कर्तव्या एकविधादय इति कृत्वा व्कचित्तेषु यद्येकविधादयः कर्तव्याः तदा क्रत्वर्थकतयोपादीयन्ते ।
तदा श्येनादय आकृतिविकाराः पुरुषात्मकाः सन्तः तद्विकृत्याधिशयेरन् ।
यथा पुरुषमात्रतां विकृत्य पक्षपुच्छानां सप्तार्धविधे श्येनादयः प्रवर्तन्ते एवं पुरुषं विकृत्य एकविधादिषु निविशेरन् ।
तत्र यदा सपक्षपुच्छत्वमेकविधादीनां तदायं विधिरिति अष्टविधप्रभृतीनामपि मार्गान्तरेण विधानाददोषः ।
सपक्षपुच्छोष्विति विधानात् ।
प्रौगादिष्वेकविधादयो न सन्ति ।
अष्टविधादयश्चेति केचित् ।
वक्ष्यति च "यावानाग्निःसारत्निप्रादेश" इति ।
अपरे पुनरेकविधादिषु न सन्ति नापचयेष्विति वर्णयन्ति ।
सारत्रिप्रादेश इति वचनात् ॥


करविन्दीया व्याख्या

(रज्ज्वा मिमीते)

अथवा एकरज्ज्वादीनामन्यतमया रज्वाग्निं विमाय पश्चाददृष्टार्थं वेणुना विमिमीते ।
उत्तरवेदिन्यायेन यथोत्तरवेदिर्युगेनयजमानस्य वा पदैर्विमाय शम्यया परिमिमीते अदृष्टार्थं॑ एवमत्रापि रज्ज्वा विमाय वेणुना मानमदृष्टार्थं स्यात्, तथोत्तरवेदिविकारत्वादग्नेः रज्ज्वा विमाय वेणुना शम्यया चादृष्टार्थं विमानं भवेदिति ॥


सपक्ष  रेत्

सपक्षपुच्छेषु प्रौगादिव्यतिरिक्तेष्वग्निष्वभ्यासेऽष्टविधादावपचये चैकविधादौ चैकविधादौ विधाविधानं करणीनामुच्यते विधासप्तमकरणीं पुरुषस्थानीयां कृत्वा विहरेत् ।
यावत्योऽग्नेर्विधाःसन्ति तासां सप्तमं या करोति सा विधा सप्तमकरणी तां पुरुषस्थानीयां कृत्वा तयाऽत्मपक्षपुच्छानि विहरेदिति ।
अयमर्थः  यद्येकविधोऽग्निः ॑ तमेकविधं पञ्चदशधा विभज्य द्वौ भागौ समस्य समचतुरश्रं कृत्वा तस्य प्रमाणं पुरुषक्थाने कृत्वा अनेनात्मपक्षपुच्छानि विहरेदिति ।
एवमेव द्विविधादिषु कुर्यात् ।
चत्वारि सहस्राण्यशीतिश्च तिलाः पुरुषः ।
तेषां वर्ग एका कोटिः षट्प्रयुतानि षण्णियुतानि चत्वार्ययुतानि षट्सस्राणि चत्वारि शतानि (१६६४६४००) यद्यष्टविधं पुरुषवर्गमष्टभिर्गुणित्वा पूर्वराश्यर्घेन च संयोज्य तत्पञ्चदशभिर्विभज्य लब्धं द्विगुणीकृत्य मूले गृहीते स तस्य पुरुषो भवति ।
अपचये त्वरत्निप्रादेशानामभावात्नार्धसंयोगः ॥
इतरदुपचयवत्. ।
नन्वेकविधप्रभृतीनां न प्रक्षपुच्छानि भवन्तीत्युक्तं सत्यमुक्तम् ।
तद्व्यायाममात्ररूपत्वेन एकविधादौ न घटत इत्येवमर्थमिदमिति तत्रैव व्याख्यातम् ।
एकविधप्रकृतित्वप्रतिपादनाय च ।
तस्मान्नात्यन्तनिषेधः, एकविधप्रभृतीनामपि पक्षपुच्छानि भवन्त्येव ॥


अत्र श्लोकमुदाहरन्ति

आकाशवस्वम्बरवेदवर्ग

मिष्टप्रवृद्धं तिथिमिर्विभक्तम् ।

तस्य प्रवृद्धस्य यमेन मूलं सम्भावयेत्सापचये च वृद्धौ ॥


इति

सुन्दरराजीया व्याख्या

रज्ज्वा मिमीते

आस्मिन् पक्षे शम्यामानवददृष्टार्थं वेणुमानम् ।
अथाष्टविधादीनामेकविधादीनां च विहरणमाह ॥


सपक्ष रेत्

सपक्षपुच्छा अग्नयः चतुरश्रश्येनकङ्कचिदलजचितश्च ।
तत्राष्टविधादिषु विधानामभ्यासः ।
एकविधादिष्वपचयः ।
विधानां (एकीभूतानां) समस्तानां सप्तमस्य करणी विधासप्तमकरणी ।
चीयमानस्याग्नेर्योंऽशः तस्य करणी पुरुषस्थानीया ।
सा चाष्टविधप्रभृतीनामित्यत्रैव प्रदर्शिता ।
अत्रापि सारात्निप्रादेशपक्षे विधार्धाष्टमकरणीमिति द्रष्टव्यम् ।
अपचयवचनं श्येनचिदाद्यर्थम् ।
चतुरश्राणामेकविधादीनामपक्षपुच्छत्वात् ।
पूर्वत्र पुरुषावेशनमुक्तं, इदानीं तस्य विहरणमुच्यते इत्यतो न पुनरुक्तिः ।
यद्वा पूर्वसूत्रमष्टविधादिविषयं चतुरश्रविषयं च ।
डदमेकविधादीनां श्येनादीनां च साधारणमित्यस्ति विशेषः ।
इदं चानेन ज्ञायते  श्येनचिदादयो गुणविकाराःसप्तविधादिवदेकविधादिष्वपि भवन्ति ।
शखान्तरीयत्वं च तस्य पूर्वमेवोक्तम् ।
अत एव तस्य पक्षस्य यत्नसाध्यत्वात्तत्रैवोपधान प्रकारो वक्ष्यते  "यावानग्निःसारत्निप्रादेशः" इत्यादि ।

कपर्दिभाष्यम्

___________________________________________________________


करणानाष्टकानां पुरुषस्य पञ्चमेन कारयेत् ॥ ९.६  ॥

___________________________________________________________


इष्टकानां करणानि वक्ष्याम इति शेषः ।
पुरुषस्य पञ्चमेन अरत्निना कारयेत् ।


___________________________________________________________


तासामेवैकतोऽध्यर्धास्तद्द्वितीयम् । पुरुषस्य पञ्चमो भाग एकतः प्रादेश एकतः तत्तृतीयम्  ॥ ९.६  ॥

___________________________________________________________


तासामेवेष्टकानां (कतिपया) एकतोऽध्यर्धा अर्धेनाधिकास्तासां करणं तृतीयं त्रिप्रादेशा पार्श्वमानी अरत्निमात्रा तिर्यङ्भानी द्वितीयस्य करणस्य ।
अरत्निः पार्श्वमानी ।
प्रादेशस्तिर्यङ्भानी तत्तृतीयकरणम् ।


___________________________________________________________


सर्वतः प्रादेशस्तच्चतुर्थम् । समचतुरश्राः पञ्चदशभागीयास्तत्पञ्चमम्  ॥ ९.६  ॥

___________________________________________________________


अष्टाङ्गुलेन कारिकास्तत्पञ्चमं करणम् ।
समचतुरश्रा इति किमर्थमिह सङ्गुहणम्? यस्मिन्नग्नौ समचतुरश्रा एवेष्टकाः तत्राप्यासां प्रवेशो यथा स्यादित्येवमर्थम् ।
वक्ष्यति च "अणूकाः पञ्चदशभागीयानां स्थान" इति ।
अणूकपञ्चदशभागीययोरेकविषयत्वम् ।

करविन्दीया व्याख्या

(करणानि कारयेत्)

इदानीमिष्टकानां करणान्युच्यन्ते  पारिभाषिकः पुरुषः पञ्चारत्निः ।
तस्य पञ्चमेनारत्निना ।
पञ्चमेनोति जातावेकवचनम् ।
पञ्चमैरित्यर्थः ।
कारयेत्कुशलैः ।
तैररत्निभिश्चतुर्भिः प्रथमं करणम्

तासा  तीयम्

तासां पञ्चमकृतानामेवेष्टकानां या एकतः  एकस्मिन् भागेऽध्यर्थारत्नयायामाः तासां करणं चत्तद्द्वितीयं कारयेत् ।
तासामेवेति सर्वत्र संबध्यते ॥


पुरु  तीयम्

यासामेकस्मिन् पार्श्वे चतुर्विंशत्यङ्गुलयः एकतो द्वादशाङ्गुलयस्तासां यत्करणं तत्तृतीयम् ।

सर्वर् थम्

यासां सर्वतः प्रादेशः प्रमाणं तासां यत्करणं तच्चतिर्थम् ।
सर्वतो ग्रहणं प्रादेशग्रहणेन व्कचिद्घुहणं सूचयति ।

सम  ञ्चमम्

पुरुषस्य पञ्चदशभागोऽष्टाङ्गुलयः ।
तेन परिमिताः पञ्चदशभागीया इष्टकाः ईटृशाःसमचतुरश्राः, तासां यत्करणं तत्पञ्चमम् ।
समचतुरश्रग्रहणादेव पञ्चदशभागीयानां कार्येणूकादयः प्राप्ताः ।
तत्र प्रागुदक्पश्चिमेषु चतुरश्रत्वनियमो नास्तीति ज्ञायते ।
द्वितीयादिव्यवहारः किमर्थः? अदृर्ष्टार्थमेव ।
तथोपधानादिषु दर्शनात् ।

सुन्दरराजीया व्याख्या

अथैवं विमितस्याग्नेरिष्टकाकरणान्याह

करणानि कारयेत्

एकमिदं करणं अरत्निमात्रं समचतुरश्रम् ।

तासा तीयं षट्त्रिंशिका पार्श्वमानी, तिर्यङ्भानी चतुविंशिकैव ।

पुरुष्य तीयं एवमर्धेष्टकाः ।

(सर्वतःत्पञ्चम्)

अष्टाङ्गुलाः ।

कपर्दिभाष्यम्


___________________________________________________________


ऊर्व्ध्वप्रमाणमिष्टकानां जानोः जानोः पञ्चमेन कारयेत् ॥ ९.७  ॥

___________________________________________________________


इत्सेधप्रमाणमिष्टकानां जानुप्रमाणपञ्चमम् ।
द्वात्रिंशदङ्गुलं जानुः ।
तस्य पञ्चमभागेन त्रयोदशतिलाधिकषडङ्गुलेन कारयेत् ।
महाग्नेरिष्टकानामेवैतन्महाग्नेः करणानि विधाय विधानात् ।

___________________________________________________________


अर्धेन नाकसदां पञ्चचूडानां च  ॥ ९.७  ॥

___________________________________________________________


जानुपञ्चमार्धेन नाकसदां पञ्चचूडानां चोत्सेधं सप्ततिलाधिकाङ्गुलत्रयोत्सेधेन कारयेत् ॥


___________________________________________________________


यत्पच्यमानानां प्रतिह्रसीत पुरीषेण तत्सम्पूरयेदनियतपरिमाणत्वात्पुरीषस्य  ॥ ९.८ ॥

___________________________________________________________



पच्यमानानामिष्टकानामुत्सेधतश्च परिमाणतश्च प्रतिह्रासो भवेत्तत्पुरीषेण पूरयेत् ।
कुत इत्याह  अनियतपरिमाणत्वात्पुरीषस्य  नियतपरिमाणा इष्टकाः अनियतपरिमाणं पुरीषम् ।
इयदेतत्पुरीषं प्रक्षेप्तव्यमिति नियमाभावात्तेनैव पूरचितव्यम् ।

नवमः खण्डः



करविन्दीया व्याख्या

ऊर्ध्व  येत्

सर्वासामिष्टकानामूर्थ्वाप्रमाणमुत्सेधं जानुपञ्चमेन कारयेत् ।
अङ्गुल्यधिकारे द्वात्रिंशज्जानुरिति बोधायनः ।
तस्य पञ्चमं षडङ्गुलयः अर्धचतुरदशास्तिलाश्च ।
तेन संमितमिष्टकानामूर्ध्वप्रमाणं भवति ।
जानुदघ्नं चिन्वीत प्रथमं चिन्वानः, पञ्च चितयो भवन्तीति श्रुत्योःसमावेशादूर्ध्वप्रमाणे समं स्यादश्रुतत्वादिति जानुपञ्चमा इष्टका भवेयुः ।
जानुद्विगुणा नाभिः ।
जानुत्रिगुणमास्यम् ।
जानुदघ्ने सहस्रा इष्टकाः नाभिदघ्ने द्विसाहस्रा द्विप्रस्ताराश्च ।
आस्यदघ्ने त्रिषाहस्राः त्रिप्रस्ताराश्च ।
तत्र सर्वत्र विशेषाश्रवणात्जानुपञ्चममेवोर्ध्वप्रमाणमिष्टकानाम् ।
इष्टकानां कारयेदिति इहानुवर्तमाने पुनरपि तयोर्ग्रहणं गार्हपत्यधिष्णयेष्टकानामपि जानुपञ्चमत्वाय ।

अर्धेन  षस्य

अर्धेन पञ्चचार्धेनन कारयेदित्येव ।
नाकसदश्वूडोपधानमन्त्रविशेषाः ।
तैरुपधेयाः ।
पञ्चपढ्चेष्टका जानुपञ्व्रमस्योर्धेन कार्याः उत्तरा "नाकसद्भय उपदधाति" ।
इत्येकस्मिन् प्रस्तारे तासामुत्तराधरभावदर्शनात् ।
इष्टकाभिरकेव जानुदघ्नादिसाम्पादनात्, पुरीषोपधानीमष्टका समीकरणार्थे चितेर्वृद्धयर्थं च ।

यत्पच्य षस्य

करणपरिकॢप्तानां इष्टकानां पाकवशात्प्रतिह्रासः  क्षय उपजायते ।
तत्पुरीषेण पूरयेत्, अनेन्ष्टका न दुष्यन्ति अवर्जनीयत्वात्, तस्य "मित्रैतां पचेति" लिङ्गात्, वातातपाभ्यामपि शोषणं पाक एव ।
अत एव पाकवशाद्धीनमिष्टकायामविस्तारोभयमुपधानकाले पुरीषेण पूरयेत् ।
कुतः? अनियतपरिमाणत्वात्पुरीषस्य ।
न ह्येतावत्पुरीषं प्रक्षेपणीयमिति नियमः ।
तस्मात्पाकवशाद्धीनस्य पुरीषेण पूरणमेव ।
जलार्द्रा मृत्पुरीषम् ।
तेनेष्टकानां ह्रासं पूरयेत् ।

सुन्दरराजीया व्याख्या

ऊर्ध्व कारयेत्

"त्रिंशदङ्गुलं जानुः, इत्याग्निवेश्यः ।
तस्य पञ्चमं षडङ्गुलम्, "षडङ्गुलोत्सेधा, इत्येव कात्यायनः ।

अर्धेन च

त्रयङ्गुलेन ।

यत्पच्य षस्य

शुष्यमाणानां सर्वेषामेतदुपल्क्षणम् ।
"यच्छोषपाकाभ्यां प्रतिह्रसेत" इत्येव बोधायनः ॥


नवमः खण्डः



कपर्दिक्षाष्यम्
## १०
___________________________________________________________


उपधानेऽध्यर्धा दश पुरस्तात्प्रतीचीरात्मन्युपदधाति । दश पश्चात्प्राचीः  ॥ १०.१  ॥

___________________________________________________________



आत्मनि पुरस्ताद्भागे षट्त्रिंशदङ्गुलायामेन कारिताद्यार्धाः प्रतीचीः प्रत्यगायताः दशोपदधाति ।
आत्प्रन्येव पश्चाद्भागे ता एवेष्टकाः तत्संख्याकाः प्राचीः  प्रागायताः ।


___________________________________________________________


पञ्चपञ्च पक्षाग्रयोः । पक्षाप्यययोश्च विशयास्तासामर्धेष्टकामात्राणि पक्षयोर्भवन्ति  ॥ १०.१  ॥

___________________________________________________________



पञ्चपञ्च पक्षाग्रयोर्दक्षिणायताः उदगायताश्च ।
विशयाश्च पञ्च चोदगायताः दक्षिणायताश्च ।
इष्टकाशब्देन पञ्चभागीया एव गृह्यान्ते नाध्यर्दा "विपरीता अप्यया" इति लिङ्गात् ।

___________________________________________________________


पञ्चपञ्च पुच्छपार्श्वयोर्दक्षिणा उदीचीश्च  ॥ १०.१  ॥

___________________________________________________________



पञ्चपञ्चध्यर्धा दक्षिणायता उदगायताश्च यथा समीपे प्रदेशमात्रमवशिष्यते तथोपधेयाः ।

करविन्दीया व्याख्या

उप चीः

उपधानकालो द्वतीयकरणोत्पन्ना इष्टकाः आत्मनि पूर्वान्ते दशोपदध्यात् ।
प्रतीचीः प्रत्यगायाताः उदीचीरिति ।
ता एव एश पश्चात्प्राचीः आत्मनि पश्चिमान्ते प्रागायाताः ता एव ।

पञ्च याः

ता एव प्राच्यौ रीत्यौ ।
पक्षाप्यययोश्च विशयाः ।
पक्षाप्ययः  पक्षमूलं विविधमात्मनि पक्षे च शेरत इति विशयाः ।

तासां कियदात्मनि कियत्पक्ष इत्याह

तासांन्ति

तासां विशयानामर्धेष्टकामात्राणि पक्षयोर्मवन्ति ।
आत्मानमरत्निना प्रदेशेन पक्षमित्यर्थः ।
प्राच्यौ रीत्यौ ॥


पञ्च चीश्च

पुच्छपार्श्वयोः पञ्चपञ्च उत्तरा दक्षिणामुखाः दक्षिणा उत्तरामुखाः प्राच्यौ रीत्यौ! उत्तरसूत्रे भेदामावाय पुच्छाग्रप्रादेशस्यापृथग्ग्रीतिता प्रतिपादयिष्यते ।
अत एता अग्रप्रभृत्युपधेयाः ॥


सुन्दरराजीया व्याख्या

प्रतीचीः प्रत्यगायताः ।
उदीचोरिति आत्मन्येव

एता उदगायताः, अन्यथा पञ्चानामसंभवात् ।

पक्षे आत्मनि च शेरत इति विशयाः ।

अरत्निमात्रा ह्यात्मनि ।

प्रादेशं पुरस्तादवशिष्य ।

कपर्दिभाष्यम्

___________________________________________________________


पुच्छे प्रादेशमुपधाय सर्वमग्निं पञ्चमभागीयाभिः प्रच्छादयेत् ॥ १०.२ ॥

___________________________________________________________


___________________________________________________________


पञ्चदशभागीयाभिः सङ्ख्यां पूरयेत् ॥ १०.३ ॥

___________________________________________________________



पुच्छे प्रादेशमुपधाय आत्मसमीपे यदवशिष्टं तत्प्रादेशमत्रार्धेष्टकाद्वयं मध्ये अभितः प्रादेशाः षट् ।
षट्सु वितस्त्या च विर्धनमुक्तं कथं प्रादेशमात्रमुपधायेति? उच्यते  यद्यपि वितस्त्या वर्धनमुक्तं, तथापि करणान्तरस्य विधानात्प्रादेशक्षेत्रमेवेष्टकाभिश्वेतव्यमिति यदङ्गुलिमात्रं परिगृहीतं तत्पुरषिणे पूरयितव्यम् ।
अमुमेवार्तं प्रदर्शयितुं प्रादेशमुपधायेत्युक्तम् ।
सर्वमग्निमिति  पञ्चाशदध्यर्धः सूत्रोक्ताः पूच्छेर्ऽधेष्टकाद्वयं प्रच्छादयेत् ।
दशेत्तरं शतं पञ्चमभागीयः शेरते ।
पूर्वाभिःसहाष्टषष्टयधिकं शतम् ।
पञ्चदशेति  एकस्मिन्पञ्चमभागीयाक्षेत्रे नव पञ्चदशभागीयाःशेरते ।
चतस्रः पञ्चमबागीया नवधा विभज्य यत्र व्कापि पञ्चदशभागीयाः क्षेप्तव्याः तत्रापि मन्त्रेपधानसौकर्यार्थं प्रादेश उच्यते ।
आत्मनि द्वितीयरीत्यां मध्ये द्वयमपहायाष्टादश ।
अष्टम्यां च रीत्यां अष्टादश ।
एवं द्विशतः प्रस्तारः ॥


करविन्दीया व्याख्या

पुच्छे दयेत्

पुच्छे यत्पुरुषाधिकं प्रादेशक्षेत्रं तदुपधाय सर्वमग्निं पञ्चमभागीयाभिः प्रच्छादयेत् ।
अयमाशयः  आत्मपत्पुच्छे च पुरस्तात्प्रभृति पञ्चमबागीयाभिः प्रच्छाद्यमानेऽग्रे प्रादेशमविशिष्यते ।
अस्मिन् योगाभिरिष्टकाभिरुपहिते पुच्छे च बहवो भेदा भवन्तीति मत्वा आचार्यः तत्परिहारायाग्रमारभ्य पुच्छे प्रादेशोपधानपूर्वकं प्रच्छादयेदिति ।
यद्वा  प्रादेशं पुच्छे उपधाय  पुच्छे संयोज्य यथा प्रादेशं पुच्छात्पृथग्ग्रीति न भवति तथा कृत्वेत्यर्थः ।
यद्वा प्रादेशं पुच्छ उपधाय पुच्छे निधाय स्थापयित्वा, "तासां षट्टप्रधा उपधायोति" वत् ।
यद्वाग्रगतं प्रादेशं पुच्छमूले निदध्यात् ।
भेदं विपर्यस्ये तरत उपदध्यादिति ।
तदयमर्थः  यावता वचनव्यक्तिः सर्वथा भेदाभावाय पुच्छाग्रं पुच्छात्पृथग्रीतिं न कुर्यातिति तात्पर्यार्थ इति ।
सर्वेषु पक्षेषु अतिरिक्तं प्रादेशं पुच्छपूलेऽनुपहितमवशिष्यते ।
तदभितः प्रादेशाभिरर्धेष्टकाभिरुपदधयात् ।
किञ्च उपरितनप्रस्तारे "यथा प्रथमे प्रस्तारे पक्षौ तथा पुच्छमिति" वचनात्पुच्छमूलेऽतिदेशप्राप्तानामध्यर्धानां वैपरीत्यं वक्ष्यति  "विपरीता अप्यया" इति ।
तच्चैवमुपधाने समञ्जजसं स्यात् ।
इतरथा विरुद्धार्थमनर्तं च स्यात् ।
तस्मात्



पुच्छे प्रादेशमुपधायेत्यस्य भागस्यायमेवार्थो ग्राह्यः ।
ननु कथं सर्वस्याग्नेः पञ्चदशभागीयाभिः प्रच्छादनम्? उच्यते  अत्रोपहितानामिष्टकानामबाधेन सर्वस्मिन्नग्नौ पञ्चमभागीयाभिः प्रच्छाद्यामाने तदेकदेशे तासामसम्भवे सत्याख्यातानामर्थं ब्रुवतां शक्तिः सहकारिणी नहि वचनशतेनाप्यशङ्कनीयार्थःशक्यो विधातुमिति चतुरश्राभिः प्रच्छादयितुमशक्यत्वात्प्रथमप्रतीतसर्वशब्दानुरोधेन जघन्यः पञ्चमभागीयाशब्दो बाहुल्याभिप्रायो वर्णनीयः ।
तेन तत्तत्सहकारिणीभिरत्रत्याभिः सम्भवन्तीभिरपि प्रच्छादनं कार्यमित्येवमर्थं प्रादेशानामत्र प्राप्तिः ।
एष न्यायस्तत्राङ्गीकरणीयः ।
तत्रत्याभिरनुरक्ताभिरपि प्रच्छादने किं वार्ऽधेष्टकाः करणेनोत्पन्नाः न कुत्रचिद्विनियुक्ताः ।
तासामुपदेशबलादेव अत्र संख्यापूरणे प्रच्छादने च यथायोगं विनियोगः कार्यः ।
किञ्च यच्चतुरश्रं त्रयश्रि वा सम्पद्येतार्धेष्टकाभिः पादेष्टकाभिर्वा प्रच्छादयेदिति परिभाषां वक्ष्यति ।
तथा वात्र समुपधानं स्यात् ।
अत्रात्मनि सन्ध्यन्तराले चत्वारिंशत्पञ्चमभागीयास्तासां पुरस्ताद्दश पश्चाच्च दश ।
पक्षयोर्विंशतिः पुच्छे दश ।
ता एता दशोत्तरशतं पञ्चमभागीयाः, पञ्चाशदर्धाश्चतस्रोर्ऽधाः द्वौ प्रादेशाविति षट्षष्ठिः शतं चेष्टकाः ।
"साहस्रं चिन्वीत प्रथमं चिन्वान" इत्यादिभिर्वाक्यैः प्रत्यग्नीष्टकानां साहस्रादयःसंख्या विधास्यन्ते ।
ताश्च प्रतिचिति प्रतिप्रस्तारं च भिद्यान्त इति च तत्रैव प्रतिपादयिष्यते ।
सा सहस्रसंख्या कथमत्र सम्पाद्येत्याह ॥


पञ्च रयेत्

पञ्चदशभागीयाभिरष्टाङ्गुलाभिःसंख्या पूरयेत् ।
का संख्यात्र पूर्यते? किं समुदायगता? उत प्रस्तारगता अविशेषात्? न समुदायगता आनन्तर्यात्, प्रतिप्रस्तारं शतद्वयनियमाच्च, प्रस्तारगतैव संख्या तत्र पूर्यते, अस्य वचनस्य सामर्थ्यादवसीयते संख्यापूरणं उपधानाय प्रच्छादिकासु कासांचिदुद्धरणं प्रचालनं वा यथायोगं न्याय्यमिति ।
अत्र प्रस्तारशतद्वयसम्पत्तये चतुस्त्रिंशत्संख्यासम्पाद्या ।
सा च प्रच्छादितासु काश्विदुद्धृत्य योग्नेष्टकोपधानेन भवति ।
तत्रैकस्मिन् पञ्चमभागीयाक्षेत्रे नव पञ्चदशभागीयाःशेरत इति ।
तत्रतत्रोपधाने देशानियमे तदुद्धरणेन तासामुपधाने कार्ये मन्त्रोपधानसौकर्याय उद्धरणोपधानदेशनियम उच्यते ।
तत्रास्मनि प्राच्यो दश रीतयः, तत्र मध्यमरीत्योः द्वितीये उद्धृत्य तत्र अष्टादश पञ्चदशभागीया आवपेत् ।
तयोरेव रीत्योरुपान्ते उद्धृत्याष्टादश आवपेत् ।
पुच्छे चतस्नः प्राच्यो रीत्यः, तत्र मध्यमयोरन्त उद्धृत्य चतस्रोर्ऽधेष्टका उदीचीरुपदध्यात् ।
एवं द्विशतः प्रस्तारः पूर्यते ।
अत्रैके पुच्छाग्रे दश प्रादेशानुपधाय पञ्चमभागीयाभिः प्रच्छादयन्ति, तेषां च विपरीतवचनानर्थक्यप्रसङ्गो मैदप्रसङ्गश्च भवतीति तथा नोपधेयाः ।
किञ्च  यदि पुच्छाग्रे प्रादेशानामुपधानमपीष्टमभविष्यत्तर्हि पादेष्टकाश्चतुर्मागीयानां पक्षाग्रयोः पञ्चदश पुच्छाग्र इति च स्पष्टतरं पुच्छाग्र इत्येवावक्ष्यत् ।
न चैवमुक्तम् ।
तस्मादुक्तविध एवोपधानक्रम इति स्थितम् ॥


सुन्दरराजीया व्याख्या

पुच्छादवशिष्टं प्रादेशक्षेत्रं यामिरिष्टकाभिर्मेदपरिहारेणोपधातुं शक्यते ताभिरुपदध्यात् ।
तत्र पार्श्वयोर्द्वे प्रादेशमात्रयौ मध्ये चतस्रोर्ऽधेष्टका उदगायताः ।
एतदेव प्रादेशकरणस्य प्रयोजनम् ।
अतः प्रादेशाभावेन कियते ।
शिष्टाग्नौ पञ्चमभागीयाभिः प्रच्छादिते षट्षष्टिशतमिष्टका भवन्ति ।
अरत्निप्रादेशरहिते पञ्चाशच्छतं इष्टका भवन्ति ।
तत्र आत्मन्युदीच्ये नव रीतयः ।
तत्र आत्मनि मध्यमायां मध्यमाश्चतस्र उद्धृत्य चतुःपञ्चाशन्निधेयाः ।
उभयत्रापि पुच्छाग्रे द्वे पञ्चम्यावुद्धृत्य चतस्रोर्ऽधेष्टका उपधेया उदगायताः ।
एवं द्विशतः प्रस्तारः ॥


कपर्दिबाष्टम्

___________________________________________________________


अपरस्मिन् प्रस्तारेऽध्यर्धा दश दक्षिणत उदीचीरात्मन्युपदधाति । दशोत्तरतो दक्षिणाः  ॥ १०.४  ॥

___________________________________________________________



आत्मनि दक्षिणत उतीचीरुदगायताः दशाध्यर्धाः उपदधाति आत्मन्येवोत्तरतः दशध्यर्धाः दक्षिणायताः ।

___________________________________________________________


यथा प्रथमे प्रस्तारे पक्षौ तथा पुच्छम् । यथा पुच्छं तथा पक्षौ विपरीता अप्यये  ॥ १०.४  ॥

___________________________________________________________


पुच्छाग्रे पश्चादध्यर्धाः प्रागायताः ।
दक्षिणे पक्षे पश्चात्पञ्च प्रागायताः पुरस्ताच्च्पञ्च ।
षट्प्रत्यगायताः ।
उत्तरपक्षे चैवं प्रागायताः

प्रत्यगायताश्च ।
पुच्छाप्ययेऽध्यर्धाः पञ्च प्रागायताः प्रत्यगायताश्च ।
पुच्छाप्ययेऽध्यर्थाः पञ्च प्रागायताः ।
तासामर्धेष्टकामात्रा आत्मनि भवन्ति ।
एवं विपरीता अप्यये ।
तासां पुरस्तात्पञ्चार्धेष्टका उदीच्यः ।

___________________________________________________________


सर्वमग्निं पञ्चमभागीयाभिः प्रच्छादयेत् ॥ १०.५ ॥

___________________________________________________________


___________________________________________________________


पञ्चदशभागीयाबिः सङ्ख्यां पूरयेत् ॥ १०.६  ॥

___________________________________________________________



गतमेतत् ।
पूर्ववद्द्विशतः प्रस्तारः ।

करविन्दीया व्याख्या

अपर णाः

द्वितीये प्रस्तारेऽध्यर्धा आत्मनो दक्षिणे भागे दशोपदध्यादुत्तरे दश ॥


यथाप्र क्षौ

प्रथमप्रस्तारे यथा पक्षावुपहितौ तथा पुच्छे ।
यथा पुच्छमुपहितं तथा पक्षयोः ।
एतदुक्तं भवति  पुच्छाग्रे पुच्छाग्रसन्धौ पञ्च पञ्चाध्यर्धा उपधेयाः ।
पक्षयोस्तु पार्श्वयोः अध्यर्धा उपधेयाः, तत्र विशेषमाह

विपरीता  प्यये

पुच्छाप्यये पक्षाप्ययवदतिदेशप्राप्तानामध्यर्धानां आत्मनि अरत्नि मात्रत्वं पुच्छेर्ऽधेष्टकामात्रत्वं च प्राप्तोतीत्यत आह ।
अत्र विपरीता भवेयुरर्धेष्टका मात्राण्यात्मनि भवेयुररद्ननिमात्राणि पुच्छ इत्यर्थः ।
अस्य च भेदाभावः प्रयोजनमिति पूर्वस्मिन्नेव प्रस्तार उक्तम् ।

सर्वम येत्

अत्र पुरस्तात्प्रभृत्यात्मनि प्रच्छाद्यमाने पुच्छाप्ययविशयानां पुरतः पुरुषमात्रे प्रादेशोऽवशिष्यते ।
तत्र पञ्चमभागीयानामसम्भवात्भेदाभावाय पञ्चार्धेष्टका उदीच्य उपधेयाः, तासामुपधाने हेतुरुक्तः ।
अत्रात्मन्यध्यर्धानां मध्ये पञ्चषष्टिः पञ्चम

करविन्दीया व्याख्या

भागीयाः पञ्च चार्धाः, पक्षयोर्द्वादश द्वादश पञ्चमभागीयाः, पुच्छे पञ्चदश ता एताः चतुरुत्तरशतं पञ्चमबागीयाः, पञ्चचार्धाः, चतुःपञ्चाघदध्यर्धाः ।
ता एताः त्रिषष्टिः शतं च, अत्र सप्तत्रिंशत्संख्या सम्पाद्या ॥


पञ्च येत्

अत्र पक्षयोरात्मनि पुच्छे चतस्रः पञ्चमभागीया उद्धृत्य ष्ट्त्रिंशतं पञ्चदशभागीया उपदध्यात् ।
अत्मनि पूर्वस्यां रीत्यां मध्ये पञ्चोद्धत्य दशार्धेष्टका उदीचीरुपदध्यादेवं द्विशतः प्रस्तारः ॥


सुन्दरराजीया व्याख्या

अपरस्मिनतथापुच्छम्

अत्राप्यययोः पञ्चपञ्चाध्यर्धाः ।
पार्श्वेषु पञ्चपञ्चाध्यर्धाः, अरत्ननिवृद्धौ षट्षडिति द्रष्टव्यम् ।
पुच्छाप्यये या उपधीयन्ते तासामर्धेष्टकामात्राण्यात्मनि भवन्ति ।
पुच्छेऽरत्निमात्राणि ।
एतच्च प्रादेशवृद्धौ ।
इतरथा अर्धेष्टकामात्राण्येव पुच्छे ।

सर्वमग्निंपूरयेत्

पूर्ववदात्मनि मध्ये चतस्रःषड्वोद्धृत्य एकैकस्य स्थाने नवनवाष्टाङ्गुलाः ।
सारत्निप्रादेशपक्षे पुच्छाप्ययस्थाभ्यः प्राक्पञ्चार्धेष्टका उदगायता उपधेयाः ।
आत्मनि पूर्वरीत्यां मध्यमाः पञ्चोद्धृत्य दशार्धेष्टका उदगायता उपदध्यात् ।
एवं द्विशतः ।
अरत्निप्रादशाभावे तु चतु पञ्चाशता पञ्चतशभागीयाभिः द्वयूनं द्विशतं भवति ।
पुच्छपार्श्वयोरेवैकैकां पञ्चमीमपोह्य चतस्रोर्ऽधेष्टकाः प्रागायताः ।
एवं द्विशतः ।

कपर्दिभाष्यम्
___________________________________________________________



___________________________________________________________


व्यत्यासं चिनुयाद्यावतः प्रस्तारांश्चिकीर्षेत् ॥ १०.६  ॥

___________________________________________________________


गतमेतत् ।

___________________________________________________________


पञ्च चितयो भवन्ति । पञ्चभिः पुरीषैरभ्यूहतीति पुरीषान्ता चितिरर्थान्तरत्वात्पुरीषस्य  ॥ १०.७ ॥

___________________________________________________________



इष्टकासन्धानार्थं पुरीषम् ।
तस्मात्तदन्ता चितिः ।
तदर्थत्वात्तद्घरेण गृह्यते ।

___________________________________________________________


जानुदघ्नीं साहस्रं चिन्वीत प्रथमं चिन्वानः  ॥ १०.८  ॥

___________________________________________________________



यः प्रथमं चिनोति स जानुदघ्नीं चिनुयात्सहस्रसङ्ख्यायुतं च ।
महाग्निमेवाधिकृत्य विधानान्न शालामुखीयधिष्णीयानां सहस्रसङ्ख्यायामन्तर्भावः ।
नापि जानुदघ्नीता ॥


___________________________________________________________


नाभिदघ्नीं द्विषाहस्रं द्वितीयमास्यदघ्नीं त्रिषाहस्रं तृतीयमुत्तरमुत्तरं ज्यायाम्सम्  ॥ १०.८  ॥

___________________________________________________________



नाभिप्रमाणमुत्सेधतः द्विषाह्स्रं द्वितीयं चिन्वानः ।
आस्यप्रमाणं तृतीयं चिन्वानः ।
त्रिषाहस्रं तृतीयमुत्तरमुत्तरं ज्यायाम्सम् ॥


नाभिप्रमाणमुत्सेधतः द्विषाह्स्रं द्वलितीयं चिन्वानः ।
आस्यप्रमाणं तृतीयं चिन्वानः ।
त्रिषाहस्रं च ग्रीवदघ्नमित्यस्मदीया श्रुतिः ।

___________________________________________________________


महान्तं बृहन्तमपरिमितं स्वर्गकामश्चिन्वीतेति विज्ञायते  ॥ १०.८  ॥

___________________________________________________________


उत्तरमुत्तरमाहारमाहरेत् ।
ज्यायान् विधाभ्यासेन ।
महानुत्सेधतः ।
बृहत्परिमाणतः ।
अपरिमितं सहस्रादिभ्यः ।
"स्वर्गकाम" इति वचनादाग्निकल्पे "वाजिसनेयिकमिति" पचनाच्च विकल्पः ।

करविमन्दीया व्याख्या

व्यत्या र्षेत्

गतम् ।

ननु व्यत्यासे नाम यस्मिन् प्रस्तारे यत्र यादृशानामुपधानं कृतं तदनन्तरे प्रस्तारे तत्रान्याटृशानामुपधानं तादृशानामेवान्यतो दीर्घाणाम् ।
नच भेदाभावः प्रयोजनम्॑ स चेहाचार्यप्रवृच्यैव सिद्धः, तत्किमर्थमिदमुच्यते व्यत्यासं चिनुयादिति? उच्यते  अन्यप्रस्तारद्वये सूत्रकारस्य व्यत्यासोपधानविधेरुपर्युपरि प्रस्तारेष्वनियमाशङ्का मन्दधियां न भवेदिति व्यत्यासवचनम् ।
किञ्च मन्त्रोपधानोत्तरमपि प्रामादिक भेददर्शने तत्परिजिहीर्षया लोकवदुपहितानामेव प्रचालनादिप्राप्तौ ""स इन्द्र इष्टकामावृहत् ।
ते वा कीर्यन्तेति"दोषदर्शनादयालनाय शुल्बोपधानसमय एव शुल्बकुशलैर्नियतदेशानामभाधेन भेदाभागवः परिहरणीय इत्येवमर्थं व्यत्यासवचनम् ।

पञ्च षस्य

जलाद्रा पृत् पुरीषम् ।
अभ्यूहनमुपलेपः ।
उपधायापेधाय तां तां चितिं जलार्द्रया मृदोपलिम्पेत् ।
द्वाभ्यां वाक्याभ्यामेका चितिः पुरीषोपधानपर्यन्ता ज्ञेया ।
न केवलेत्यर्थः ।
अर्थान्तरत्वात्पुरीषस्य, अर्थः  प्रयोजनम् ।
अन्तरा  भेदः ।
प्रयोजनान्यत्वादित्यर्थः ।
चितीनामन्यत्प्रयोजनं पुरीषाणां चान्यत् ।
चितीनां प्रयोजनभूतात्जानुदघ्नवदुत्सेधकरणादन्यत्प्रयोजनं पुरीषस्य ।
तच्चेष्टकानां शोषपाकागलह्रासपूरणं परस्परसं श्लेषश्च ।
अत एव चानियतपरिमाणं पुरीषम् ।
नच एतावद्भिः पुरीषैर्ह्रासपरिहारः परस्परसंश्लेषश्च भवतीति प्रमाणमस्ति ।
तस्मादनियतप्रमाणं पुरीषम् ।
अत उक्तं पुरीषान्ता चितिरिति ।
तथाच श्रूयते  "पुरीषेणाभ्यूहति ।
तस्मान्मांसेनास्थि च्छन्नमिति" ।
अयमर्थः  यथा शरीरावयवभूतान्यस्थीनि मांसैश्छन्नान्येव शरीरकार्ये प्रभवन्ति ।
एवमवयवभूतेष्टकाः सर्वतः पुरीषैश्छन्ना एवाग्निकार्ये प्रभवन्ति ।
तस्मादभ्यूहनपर्यन्ता चितिः ।
किञ्चयदि पुरीषोपदानं स्वार्थं तदा जानुदघ्नाद्यतिरिक्तप्रमाणताग्नेः स्यात् ।
अतः उक्तमेव प्रयोजनम् ।
अनेन "दश सम्पद्यन्ते द्वादश सम्पद्यन्त" इति चार्थवाददर्शनेन चितिपुरीषयोर्मिन्नार्थताशङ्का माभूदिति एकार्थता प्रतिपदिता ।

जानु यते

अत्र "जानुदघ्नं चिन्वीत प्रथमं चिन्वान" इत्याद्या उत्सेधविधायिका स्तिस्रःश्रुतयः ।
तथा "सहस्रं चिन्वीते" त्याद्या अग्नेरिष्टकासङ्ख्याविधायिकास्तिस्रःश्रुतयः ।
जानुदघ्नं जानुप्रमाणं, नाभिदघ्नं नाभिप्रमाणं आस्यदघ्नमास्यप्रमाणम् ।
साहस्रं सहस्रसङ्ख्या परिमितम् ।

द्विषाहस्रं द्वाभ्यां सहस्राभ्यां परिमितम् ।
त्रिषशाहस्रं त्रिभिःसहस्रैः परिमितम् ।
उत्सेधविधयः तत्सम्पादनापेक्षाः ।
सङ्ख्याविधयः तदाश्रयापेक्षाः ।
तेषां यथाक्रमं नष्टाश्वदग्धरथवत्परस्परापेक्षया मेलनेन पठिताः ।
ज्यायांसमुत्कृष्टैर्मर्दनादिकल्पैः उत्कृष्टैश्च संसर्जनीयैः॑ महान्तमुत्सेधतः॑ बृहन्तं परिमाणतः॑ अपरिमितं सङ्ख्यात उक्तम् ।
संख्यादिकमपरिमितं परिमितात्परिमाणात्भूयः प्रमाणे साहस्रं शास्त्रं प्रमाणमिति कात्यायनः ।
स्वर्गकामस्य तु विशेषतः ।
अकामस्य तु नित्य एव ।
स्वर्गकामस्ये त्युक्तेः अग्निकल्पे "वाजसनेयिकमिति" वचनाच्च द्विषाहस्रादीनां विकल्पः ।
ग्रीवदघ्नमिति तैत्तिरीयके श्रूयते ।
उभयमप्येकार्थमेव ।
इष्टकोत्सेधकरणान्तराविधानात् ।
"समानं हिशिरोग्रीवमिति" ब्राह्नणदर्शनाच्च ।
(किञ्च ग्रीवास्ययोः पर्यायत्वदर्शनाच्च) ।
किञ्च ग्रीवास्ययोः पर्याय्त्वं लोके च दृश्यते  दशास्यो दशग्रीव इति ।
तस्माच्छुत्योरेकार्थता ।

सुन्दरराजीया व्याख्या

व्यत्यासंपुरीषस्य

इष्टकाःस्थण्डिलार्थाः, तत्सन्धानार्थं पुरीषम् ।
अतो भिन्नप्रयोजनत्वात्सख्यान्तरं नावगाहते ।

जानुदघ्नींज्यायांसं साहस्रं सहस्रपरिमाणम् ।
द्विषाहस्रं त्रिषाहस्रमिति "पूर्वपदादिति" षत्वम् ।
उत्तरमुत्तरं चतुर्थप्रभृति ।

अत्र ब्राह्नणं प्रमाणत्वेनाह

महान्तंविज्ञायते

महान्तं विधाभ्यासेन ।
अपरिमितं बृहन्तं ऊर्वप्रमाणेन ।
अत्र बोधायनः  ऊर्ध्वप्रमाणाभ्यासं जानोः पञ्चमस्य चतुर्विंशेनैके समामनन्ति ।

कपर्दिभाष्यम्

___________________________________________________________


द्विषाहस्रे द्विप्रस्ताराश्चितयो भवन्ति । त्रिषाहस्र त्रिप्रस्ताराश्चतुर्थप्रभृतिष्वाहारेषु नित्यमिष्टकापरिमाणम्  ॥ १०.९ ॥

___________________________________________________________



___________________________________________________________


विज्ञायते च ःन ज्यायांसं चित्वा कनीयांसं चिन्वीतेति"  ॥ १०.१० ॥

___________________________________________________________



निगदव्याख्यातमेतत् ।
चतुर्थोति  इष्टकापरिमाणमिह त्रिषाहस्रमित्युच्यते ।
त्रिषाहस्रमेव नियतम् ।
नोच्येत अनीकवदावृत्तिःस्यात् ।
अन्यस्याविधानात् ।
अमुमेवार्थं दर्शयितुं श्रुतिं दर्शयति  विज्ञायत इति ।
ज्यायांसं  द्विषाहस्रं त्रिषाहस्रं वा चित्वा कनीयांसं  साहस्रं न चिनुयादिति प्रतिषेधः ।
तथार्ऽधाष्टममर्धनवमं वा चित्वा एकविधाप्तार्घविधपर्यन्ता न चेतव्याः ।

इत्यापस्तम्बसूत्र विवरणे कपर्दिस्वामिभाष्ये

शुल्बाख्यप्रश्ने तृतीयः पटलः.



करविन्दीया व्याख्या

उत्सेधाधिक्यं च प्रस्तारानेकत्वे न भवतीत्याह

द्विषा स्ताराः

द्विषाहस्रेऽग्नौ द्विप्रस्ताराः तूष्णीं पुरीषाभ्यूहनम् ।
" तासु पुरीषमभ्यूहतीतिऽगपॢ नाक्ष अन्ये च चितिधर्माः ।

चतु माणम्

आहरेषु  प्रयोगेषु ।
चतुर्थपब्रभृतिषु प्रयोगेष्वनन्तरोक्तं त्रिषाहस्रं नित्यं॑ न न्यूनादिकमित्यर्थः ।
नन्वनन्तरार्थादेव त्रिषाहस्रं चतुर्थप्रभृतिषु नित्यं भविष्यति किमर्थमिदमुच्यते? उच्यतेयदीतं नोच्यते, तर्हि अनीकवदावृत्तिः प्रसज्येत ।
यद्वा द्वितीयतृतीयनिमित्ता विवृद्धिरिति चतुर्थादिषु साहस्रमेव वा प्रसज्येत् ।
अत इदमुच्यते  "नित्यमिष्टकापरिमाणमिति" ।
अमुमेवार्थं श्रुत्या प्रथयति

विज्ञा ते

ज्यायांसमधिकप्रमाणं कनियांसमल्पप्रमाणम् ।
द्विषाहस्रं त्रिषाहस्रं वा कृत्वा न साहस्रं चिन्वीत ।
तत्र्रिषाहस्रमेव चिन्वीत ॥
तत्र्.अ श्लोकाः

यदत्र पुच्छे प्रादेशमुपधायेति सूत्रितम् ।

तदभेदाय पुच्छाग्रे पृथग्ग्रीतिनिषेधकम् ॥


अग्रस्य रीतिभेदे स्युर्बह्वयः पुच्छे भिदा यतः ।

अतः पुच्छादनारम्भः पुच्छाग्रप्रभृतिर्भवेत् ॥


तथोपधाने तन्मूले यत्क्षेत्रमतिरिच्यते ।

चतुर्भिरर्धैः प्रादेशसहितैश्छादयेत्ततः ॥


अप्यये विपरीतोक्तिरेवमर्थवती भवेत् ।

प्रादेशमात्रा नाग्रे स्युस्तथा बहुभिदा यतः ॥


छादने विनियुक्तानां सामर्थ्यें नास्ति यत्र तु ।

तत्रान्याभिःसमर्थाबिस्तत्रत्याबिश्छदिर्भवेत् ॥


प्रच्छादयेति वचनं सर्वाग्निविषयं यतः ।

अतः पञ्चमभागीया पाणिबाहुळ्यहेतुका ॥


व्यत्यासेनोपधानस्य व्यत्यासवचनस्य च ।

पुनःक्रिया तत्र तत्र भेदाभावैकहेतुका ॥


व्यत्यासे लोकतःसिद्धे तत्रासौ यतते यतः ।

तेनेष्टका मा६ हेदोऽप्यमृष्य इति गम्यते ॥


संख्यामात्रमनूद्येह पूरणं विदधाति यत् ।

तेन मन्यामहे साम्यं सर्वप्रस्तारगोचरम् ॥


न्यूने तु पूरयेदुक्तैः साम्यस्यायतनीस्थतेः ।

अतिरेके क्रमाभावात्प्रस्ताराःसर्वतःसमाः ॥


इति करविन्दस्वामिकृतायां शुल्बदीपिकायां तृतीयः पटलः



सुन्दरराजीया व्याख्या

द्विषाहस्रे त्रिप्रस्ताराः

प्रतिप्रस्तारं संधानार्तं पुरीषं भवति ।
चित्यन्ते मन्त्रतः ।

चतुर्थप्रभृति परिमाणम्

नित्यमुत्तरं त्रिषाहस्रमेव

विज्ञायते चिन्वीतेति

सरेवत्राग्निषु दक्षिणोत्तरे पार्श्वे सदृशे एवोपधेये ।
तथा पाश्वात्यपौरस्त्ये ।
यदेवमाह  "अद्यर्धा दश पुरस्ताद्दश पश्चातष्टावष्टौ पादेष्टकाः पक्षाग्रयोस्वतस्रश्वलतस्रः पक्षाग्रीयाः, इत्यादि ।
तदाह बोधायनः  "पशुधर्मा ह वा अग्निर्यथा वै पशोर्दक्षिणेषमस्थ्नं यद्दक्षिणं तदुत्तरेषामुत्तरम्, इत्यादि ।
एतच्च सति संभवे॑ यदाह  "द्वितीयचतुर्थयोस्वान्यतरतः प्रतिसंहितामेकैकां त्रिंशत्षष्टयः, एकं पञ्चमीम्" इति च ।
द्विशता एव सर्वे प्रस्ताराः. प्रतिप्रस्तारं संख्यापूरणवचनात्रथचक्रे द्विशतयोरेव प्रस्तारयोर्वचनातेष द्विशतः प्रस्तार इति श्येनचिति वचनाच्च ।
अतश्वोडा नाकसदश्वैकीकृत्य संख्येयाः ।
बोधायनस्त्वाह  "पञ्चम्यां वा चितौ संख्यापूर्तिर्द्विशताः प्रस्ताराः ।
पञ्चचोडाभिर्नाकसदःसमानसंख्याः प्रतीयात्" इति ॥


दशमः खण्डः

इति सुन्दरराजीये आपस्तम्बशुल्बसूत्रव्याख्याने

शुल्बप्रदीपे तृतीयः पटलः



कपर्दिभाष्यम्
